
            Marilyn Monroe akıllarda hep güzel sarışın olarak kaldı. Marilyn MONREO’ yu bir kez de 
izlemek yerine okumak, tanımak, belki de böylesine güzel bir kadınla tanışmak biraz da sohbet etmek 
istedim.  Başardım da ama bu kez onu  hırçınlğıyla değil, hırçınlığının ona verdiği ızdırapla sevdim. 
Şaşırdım kendime; bir kadını izleyerek değil okuyarak sevdim. Kendi kendine yazdığı notlarda 
zayıflıklarını farkederek sevdim. Aslında onunla yalnız kalmak istemiştim. Sayfalara başlamadan önce 
sanatsal bir kişiliğin bana elçi olacağını tahmin edememiştim. Zaman zaman araya gireceğini hakkında 
her şeyi bildiğimi sandığım bir kadını yeniden tanıyacağımı düşünmek planlarım arasında değildi. Her 
sayfada yeni bir dökümanla yeni bir Monroe tanımak da aklıma geldi desem yalan olacaktı. Her gün 
yalanlarla yaşamayı öğrenmiş bir kadına yalanlarla dolu bir hayranlık besleyemezdim artık. Kadınlara 
yalan söylemeyi sevecek adamlar bu satırlarda artık mevcut değildi. 
             Marilyn Monroe akıllarda hep güzel sarışın olarak kaldı. Ama bundan sonra Monroe sadece 
güzel sarışın değil, cinsiyetini arkasında bırakmış bir zeka olarak karşımdaydı. Öylece durduğu an, 
sanıyorum kadınları tanımanın zorluğunu fark ettiğim andı. Bütün bir dünyanın yanlış anladığı bir 
insanı tanıyamamış olmakta haklıydım belki de. Kadınları bu kadar anlamıyor oluşumuzun altında 
  
belki de emsalsiz oluşları vardı. Marilyn’in emsalsizliği gibi, herkes gibi, kadın gibi, insan gibi ama 
ulaşılmaz biri... Hepimiz bir yerlerde aynı şekilde başlamıştık ama onun gibi kadınlar benim gibi 
adamlara göre biraz fazla hırpalanmıştı. Güzel olmak bunu hiçbir zaman haketmemişti ama benim gibi 
adamlar kadınlara haketmediklerini yapmayı bir zamanlar bu satırlardan uzaktayken severlerdi.   
             Marilyn Monroe akıllarda hep güzel sarışın olarak kaldı. Öyle kalmayı hiç istemedi, ama öyle 
olmayı öğrendi. Seçmedi ama benimsedi. Kandırmamıştı, anlatmamıştı ama sevmişti, bana kalırsa çok 
sevmişti. Önemli adamlar sevmişti mesela ama önemli olanlar tarafından sevilmeyi değil arzulanmayı 
öğrenmişti. Monroe’nun kendi hakkındaki düşüncelerinin aksine, güçlü bir kadın imajı çizmişti bu 
sayfalarda bana. Güçsüz bir adam olarak kendimi savunmadan duramazdım ama o kayıtsız 
kalabilmeyi başarabilmişti. Birileri onun kim olmasını istediyse o olabilmişti. Olduğu kişiyi 
sevmeyeceklerse, olmadığını sevmelerine izin vermişti. Güçlüydü, birilerinin sizi sevmesine, 
değiştirmesine izin vermek güç isterdi. Güç büyürken kalbinizden beslenir, sahiplendiğiniz sevgilerden 
vazgeçirmeyi severdi. Ve böyle kadınlar güçlü olma yolunda hırpalanmak için fazla güzeldi. Hepimiz 
bir yerlerde aynı şekilde başlamıştık ama onun gibi kadınlar benim gibi adamlara göre biraz fazla 
hırpalanmıştı. Onun gibi kadınlar bilmezdi ama öyle güzelleri hırpalamak en çok da bizim gibi adamları 
üzerdi.   
               Marilyn Monroe akıllarda hep güzel sarışın olarak kaldı. Basit düşünen bir adamsanız 
20.yüzyılın en büyük ikonuyla, öylesine güzel bir sarışınla tanışmak değil ona bakmak, sahip olmak 
isterdiniz.  İstemişlerdi de ama unuttukları birşey vardı, bir kadına sahip olamazlardı. Onun aşkına, 
sevgisine, arzularına ve günlerine eşlik edebilmişlerdi sadece. Bir kadını sevebilir, kendinizi 
sevdirebilirdiniz ama o her zaman kadın olmaya, birey olmaya, kendi olmaya devam ederdi ve 
edecekti de. Evet, Marilyn’i kendi olarak sevmeyenler olmuştu, ona biçilen evrensel imajda yüzlerce 
aşk tükenmiş ve onu da tüketmişlerdi. Kameraları kendine aşık etmiş bir kadına yüzlerce insanın 
birşeyler beslemesi tesadüf değildi. Ancak bu kitapla yeni ve gerçek bir Marilyn’le tanışmak, onu 
anlamak sanki bir anda mümkünleşti. Ve inanın şimdi o eskisinden daha da güzel, daha da güçlü ve 
daha fazla ızdırabın içinde. Çünkü farketmesek de bir evrensel imajdan çıktı ve yine bir başkasının 
içinde. Ve yine kendi olmaya devam ediyor, kandırmadan, anlatmadan ama severek hem de çok 
severek ama bu kez tanımadığı adamları, benim gibi adamları. 
KAYNAKÇA 
Marilyn Monroe - Notlar - KitapGalerisi l kitapgalerisi. (n.d.). Retrieved October 11, 2015, from 
http://www.kitapgalerisi.com/Marilyn-Monroe-Notlar_179075.html 
 
  
 "
1," 
Yalçın Arslan 
21300458 
Aslı Uçar 
TURK 102-26 
04 Kasım 2014 
 
BEN ÖLÜM 
  Ben ölüm... Herkes korkar benden. Herkes tarafından dünyanın en kötü olayı olarak 
algılanırım. Gidenin ardından acının tarifsiz kaldığı cenazeler yapılır, benim yüzümden. 
İnsanlar, artık içlerine sığmayan acılarını dışa vurabilmek için yürekleri parçalayan ağıtlar 
yakarlar. Boğazlar düğümlenir, yutkunmak güçleşir. Gidenin acısı aylarca, yıllarca kalır 
geride kalanlarda. Zaman geçmek bilmez, yaşamak manasız hale gelir. Giden geminin 
yokluğuna bir türlü inandıramaz kendilerini limanda kalanlar. Bütün bu yaşattıklarıma 
rağmen, kulağınıza çok garip gelse de ben gerçekte iyi biriyim. 
  Aslında benim bu kadar kötü algılanmamın sebebi en büyük düşmanım olan 
“yaşam”dır. Yaşamın uzunluğuna ve dışarıdan bakıldığındaki güzelliğine; yaşamdaki kısa 
süreli aşk, heyecan, mutluluk gibi duygulara aldanır insanlar. Oysa içine bakıldığında ne 
zorluklarla, acılarla, üzüntülerle doludur bu hain düşman. İnsanlar doğduğundan beri onlara 
sorumluluklar yükler. İnsanlar, bebekliklerinde zorla yemek yemek, uyumak zorunda kalırlar. 
Biraz büyüdüklerinde ilkokula başlamalarıyla birlikte, bitmek tükenmek bilmeyen en az 16 
sene olup 25 ve üstü yıllara kadar çıkabilen eğitim serüvenine yelken açarlar. İlkokulda, 
lisede, üniversitede saatlerce bir sırada oturup ders dinlemek zorunda kalırlar. Ödevler, ders 
kitapları, sınavlar, küçük sınavlar en yakın dostları olur. Okulun onlara yüklediği 
sorumluluklardan kendilerine yeterince zaman ayıramazlar, eğlenemezler, arkadaşlarıyla vakit 
geçiremezler. Bütün bunlar yetmezmiş gibi kalp kırıklıkları, aşk acıları, sıkıntılar da peşlerini 
bırakmaz. Ardından, yaşamın kurduğu bu oyunda var olmaya devam edebilmek için işe 
girerler ve ömürlerinin son yıllarına kadar gece gündüz demeden saatlerce çalışırlar. Daha 
sonra, evlenip çocuk yapmalarıyla birlikte bu kirli oyuna bir kişi daha kazandırırlar ve bütün zamanlarını sıkıntılara, zorluklara, güçlüklere göğüs gererek çocuklarını büyütmekle 
geçirirler. Yaşlanırlar, yaşamlarının son yıllarına doğru emekli olurlar. İki kuruş emekli 
maaşıyla bu oyun bitene kadar geçinmeye çalışırlar. Aslında, dışarıdan bakıldığında yaşam; 
aşk, mutluluk, heyecan, sevinç sembolü iken onun o üzerindeki parıltılı örtüyü kaldırdığınızda 
bütün bu bahsettiğim sorumluklar, zorluklar, acılar, güçlüklerden başka bir şey değildir. 
  Bu sinsi düşman insanlara bu kadar ağır sorumluklar yüklerken, onlara türlü acılar, 
sıkıntılar çektirirken ben dünyanın en kötü şeyi olarak algılanırım; yaşam ise dünyanın en 
değerli ve güzel şeyi. Oysaki, ben yaşam gibi insanlara ağır sorumluluklar yüklemem; kalp 
kırıklıkları, kederler, zorluklar yaşatmam. Ben, onları bu kirli oyundan kurtarmak ve onların 
gözlerini açmak için didinir dururum. Bu uğraşının sonunda kısa bir an gelir; kalbin durması, 
nefesin kesilmesiyle yaşam sona erer. Yaşamın sona ermesiyle insanları, yaşamın yarattığı 
bütün zorluklardan, kirli oyunlardan kurtarıp onları sonsuz bir yolculuğa gönderirim. Ama bu 
asla görevimin bittiği anlamına gelmez. Ben, son bir kişi dahi kalmayana kadar bu kirli 
oyunla mücadele ederim. 
  Ben ölüm… Ben asla kötü biri değilim. Bu anlattıklarıma rağmen sizin yine de 
fikrinizi değiştiremeyeceğimi ve yaşamın oynadığı bu kirli oyuna uymaya devam edeceğinizi 
biliyorum. Aslında sizlere de hak veriyorum. Yaşam, dışarıdan öyle güzel gözüküyor ki ona 
kanmamak elde değil. İşte bu yüzden siz hain düşmanıma kanmaya devam edeceksiniz, ben 
ise her zaman gözünüzde dünyanın en kötü olayı olarak kalacağım. Ancak, ben hiçbir zaman 
pes etmeyeceğim ve hep gizli bir kahraman olarak kalacağım. Sizi düşmanımın oynadığı bu 
kirli oyundan kurtarmak için sonsuza dek savaşacağım. 
 
Not: 
Yaşamın oynadığı bu oyuna kanmaktan son derece mutluyum. Sadece ölüme bir de bu açıdan 
bakmanızı istedim. "
2,"Sudenur SOYSAL 
GÜZELLİK Mİ ÇİRKİNLİK Mİ HAVUZ BAŞINDA MANKENLİK Mİ? 
Güzellik insanların önem verdiği bir niteliktir. Gerek iç güzellik gerek dış güzellik olsun aranılan 
bir nitelik. Kimse çirkin olmak istemez ya da kimse çirkin bir karaktere sahip olmayı tercih etmez. 
Örneğin 2017’de sinemaya uyarlanmış, dillerde eskimiş Güzel ve Çirkin masalı da iç güzelliğin önemini 
vurgulamak amacıyla anlatılmış, kültleşmiş bir eser. Mesela hep yine geçmişten dilimize düşen “İç 
güzelliği yüzüne yansımış.” ifadesi de güzellik kavramını nasıl da yüceleştiriyor. Güzellik 
düşüncelerimizde illa ki iyilik, hoşluk sembollerini çağrıştırır. Bazıları bir gökkuşağı düşünür güzellik 
denilince. Bazıları kibar bir davranış düşünür. Bazıları sevgililerini düşünür. Bazılarının aklına Monet’nin 
bir eseri düşer. Güzellik kavramı böylesine çeşitlenmişken neden hepimizin ağzından aynı şekilde çıkıyor? 
Güzellik aslında nedir? Bu soruya verilen cevabı değerlendirirsek, güzelliğin sembolü güzel olmak için mi 
var olmuş yoksa biz ona güzel dediğimiz için mi güzel? Güzel olma amacıyla var olsaydı bir önceki 
soruya herkesin cevabı o olurdu değil mi? Bunca çeşitlilik güzel olan şeyi bizim güzel yaptığımızı ifade 
eder.  
Küçüklüğümüzden kalma bir oyuna dönüştürdük hayatımızı. Ebe seçilen çocuğun “Güzellik.” 
Diye bağırmasını duyuyor gibiyim. En güzelini seçerdi çocuklar arasından, yaftalardı onu bir bakıma. 
Artık o güzel olurdu. Biri bizi güzel diye etiketledikten sonra güzel olarak devam ediyoruz hayatımıza. 
Yeri geliyor biz ebe oluyoruz. “Çirkinlik.” Diye bağırıyoruz ve en çirkinini seçiyoruz. İşte o an o çirkin 
oluyor. Bu oyundan sonra artık o bir nitelendirmeye sahip oluyor: çirkin.  
Güzeli biz güzel yaptıysak bizim güzel yapmadıklarımız aslında bizim yüzümüzden güzel 
değiller. Güzel ve Çirkin adlı eserde de “Çirkin” karakteri biz onu güzelliğin tam tersi olarak gördüğümüz 
için çirkin, “Güzel” karakterini de biz kendi düşüncelerimizle güzel yaptık aslında. Bu etiketleri ne de 
kolay yapıştırıyoruz bazılarının üstüne. Canlı cansız nasıl da yargılıyoruz böylesine hissizce. Hayatın her 
dakikasını önyargıyla besliyoruz. Zaten çoktan düşüncelerle zehirlenmiş dünyaya bir de biz ne gözlerle 
bakıyoruz. Bakışımız değil zehirli olan görüşümüz. Yargımız, eleştirimiz dünyaya asit 
yağmuruymuşçasına yağıyor. Değdiği varlığı geri dönüşü olmazcasına etkiliyor. Üstüne üstlük yeni 
doğanlarımıza öğretiyoruz bu bakış açısını. Zehirli geçmişi geleceğe taşıyoruz.  
Güzellik yok aslında. Olmayan şeyin karşıtı da olamayacağı gibi çirkinlik diye bir şey de yok. 
Güzelliği biz yarattık. Biz yaftaladık güzelleri. Bir akrebi çirkin bulurken bir insanı güzel bulabilmemizin 
sebebi ne? İki varlık da kendine özgü, ikisi de biz onları etiketlemeden önce saf. Akrebin zehrinden 
korkuyorsak insanın da zehirli bir dili yok mu? Tarihte kaç kişi insan elinden ölmüş kaç tanesi akrebin 
sokuşundan? İkisi de tehlikeli, ikisi de aynı aslında. Bizim yargımız onları şu an bulundukları noktaya 
getiren. Eleştiriyoruz. Her varlığı birbirinden ayırıyoruz. Hepsini farklı farklı değerlendirip boş 
nitelendirmelerle anıyoruz. Bu yaptığımız da bir nevi ırkçılık değil mi? Yeri geliyor insan ırkını başka 
canlılardan ayrı tutuyoruz. Yeri geliyor milliyetimizi başka milliyetlerden üstün görüyoruz. Yeri geliyor 
cansız varlıkları üstüne akıl sarf etmezcesine sınıflandırıyoruz. Yeri geliyor tek bir olumsuz olayın 
sebebini onun tüm benzerlerine genelliyoruz. Yargılıyoruz.  
  Biz varlıkları sınıflandırıyoruz. Sonra bizden sonra gelenlere varlıkları kendi 
nitelendirmelerimizle öğretiyoruz. Onlar da geçmişten başlayan bu amansız döngüye gelecek nesillerle 
devam ediyorlar. Buna bir dur demenin zamanı çoktan geldi de geçiyor. Hepimiz buna bir son vermeli ve objektif bir şekilde görmeyi sağlamalıyız. Hiçbir varlık bir başkasından üstün değil. Hiçbir şey tek bir 
kelimeyi yansıtmaz. Çirkin prens çirkin değil. Belle güzel değil. Güzellik güzel değil. Çirkinlik çirkin 
değil. Biz öyle dedik diye hiçbir şey öyle değil. Etiketliyoruz, etiketleniyoruz. Eleştiriyoruz, 
eleştiriliyoruz. Empati yapmıyoruz. Sempati duymuyoruz. Tek yaptığımız beyinsizce yargılamak. 
Geçmişten gelen nitelendirmeleri düşünmeden kullanıyoruz. Sırf bize benzemiyor, farklı diye ya da bize 
öğretilenlerle örtüşmüyor diye yeni nitelendirmelerle varlıkları kısıtlıyoruz. Bizim çirkin dediğimiz o 
noktadan sonra varlığını çirkin olarak sürdürüyor. Hâlbuki çirkin olan o değil onu çirkin yapan biziz.  "
3,"Mars’ta Yaşam mı? 
 
Hayatım boyunca evrende sadece Dünya’da yaşam olduğunun iddia edilmesini 
bencilce buldum. Evrende neden Dünya’dan başka bir yerde yaşam olmasındı ki? 
Evrende sadece bizim yaşadığımızı düşünmek, kendimizi evrenin sahibi olarak 
görmek bana mantıklı gelmiyordu. Dünya’da yaşam varsa başka gezegenlerde de 
olmalıydı ve biz başka gezegenlere seyahat edebilmeliydik. Bu hayallerim için Jules 
Verne’e bir teşekkür borçlu olabilirim, hayallerime bir kapı açtı bana daha çocukken. 
Ve bu hayallerin en büyüklerinden biri Mars’ta hayat olduğunu duymaktı. 
Bundandır ki ‘Marslı’ filmi vizyona girince çok şaşırmakla birlikte çok sevindim. 
Benim gibi düşünen başkaları da vardı. Hem de gezegeni bile benimle aynı 
düşünüyordu. Bu filmin kitap uyarlaması olduğunu duyunca kendime çok 
kızmıştım kitabı daha önce duymadığıma. Fakat o kadar merak etmiştim ki koşarak 
gittim filmi görmeye. 
 
Benim düşündüğümden çok daha farklı bir yaşamdı bu. Farklı bir yaklaşımdı 
uzayda hayat konusuna. Benim küçükken hayal ettiğim yaşam bizimki gibi orada da 
insanların, kentlerin, yaşam alanlarının olduğu bir hayaldi. Yaşadığımız hayatın 
aynısının başka yerde olduğunu düşünüyordum. Başka bir ülke gibi, başka bir 
gezegen. Çocuk aklı işte... Öyle bir yaşam olsa çoktan haberimiz olurdu diye 
düşünüyorum şimdi. Hayalimle çok örtüşmemişti film başta, fakat ilerledikçe ve 
aklıma yattıkça kendi hayalimden daha çok sevdim ve benimsedim.  
 
Mark Mars’ta tek başına kalakalmıştı ve hayatta kalabilmesi için besine ihtiyacı 
vardı. Elinde bulunanlar onu uzun süre hayatta tutabilecek miktarda değildi. 
Elindeki patateslerle daha fazla patates yetiştirmeye karar verdi. Bir bilim ve 
biyolojik gelişme tutkunu olan ben bu kararı verdiğinde ilk başta çok anlamsız 
buldum. Sonuçta Mars’ta su yoktu, bitkileri neyle sulayacaktı? Bunu bile mi 
düşünememişti filmi yapan veya kitabı yazan kişiler? Benim bile aklıma gelecek 
kadar basit bir şeydi bu. Yine saçma bir bilim kurgu film yapmışlar, diye geçirdim 
içimden. Fakat izledikçe beni etkilemeyi başardı; hatta öyle yerler geldi ki hayatla 
birleştirmeyi başardım bazı şeyleri.   
 
Mark o kadar bilgiliydi ki patatesleri sulamak için hidrojenle oksijeni birleştirip su 
yaptığında benim ilham kaynağım oldu bir anda. Benim için önemli olan o an o filmi 
izlerken bunun gerçek olup olmaması değildi. Önemli olan verdiği mesajdı. 
Yılmamak, vazgeçmemek. Her zaman bir çıkar yol bulabilmek. Benim için o an 
önemli olan Mars’ta yaşam değildi veya Mark’ın patates yetiştiyor olması da değildi. 
Benim filmde gördüğüm şey vazgeçmenin seni öldüreceğiydi. 
 
Çocukluk hayalimin gerçeğe döndüğünü izlemek için girdiğim filmden iki saat 
öncesine oranla daha dolu ve daha olgun çıktığımı hissettim. Bana bir şeyler katmıştı, 
o an ne kattığını dile getiremezdim sorsanız. Fakat üzerine düşündükçe anladım ki 
bana asla pes etmeme motivasyonunu aşılamıştı. Bazen insanlara hayatlarında bir 
şeyleri değiştirmesini söylemek yeterli gelmez. Onlara, bunu anlayabileceği bir 
şekilde göstermeniz gerekir. Bana da böyle oldu işte. Anlayabileceğim şekilde 
gördüm neden vazgeçmemem gerektiğini. Filmde ölmemek için, Dünya’ya geri 
dönebilmek için mücadele etti Mark, bense ondan hedeflediğin şeye ulaşmak için 
vazgeçmemek gerektiğini öğrendim. O mücadele ettikçe ben de kendi hedeflerime 
yaklaşıyordum sanki. İçimi kaplayan his buydu.  
 
Sonunda Mark yeterli süre boyunca hayatta kalmayı başarmıştı ve onu Mars’tan 
almak için astronot arkadaşları gelmişti. İşte bu azmin zaferiydi, yılmamak Mark için 
sonucunu vermişti. Hayatta kalmayı, evine dönmeyi başarmıştı. Belki izleyen başka 
kimse için bana ifade ettiği anlamı ifade etmeyecekti bu film. Belki de çocukken bu 
konuda fazla hayal kurmamdan kaynaklanmıştı fakat bu sadece bir film değildi 
benim için. Başarıya açılan bir kapıydı. ‘Azimle çalışırsan uzayda bile hayatta 
kalabilirsin, onun için hedeflerine ulaşmak için çok çalış Hilal’ demekti benim için. 
Bu etki bende aylardır sürüyor ve sürmeye uzun süre devam edecek diye 
düşünüyorum. Ben hayalime inanmayı bırakmadım, belki gerçekleşmedi ama bana 
daha büyük, daha önemli bir güç verdi. İnanmaktan vazgeçme.  "
4,"Bir Şehrin İki Yakasında 
 
""İki büyük cihanın kesinti noktasında, Türk vatanının ziyneti, Türk tarihinin serveti, Türk 
milletinin gözbebeği İstanbul, bütün vatandaşların kalbinde yeri olan şehirdir.""1  
- Mustafa Kemal Atatürk 
 
İstanbul, Konstantinopolis, Stanpol, Byzantion… Daha nice isimlerle anılabilecek kadim bir 
şehir. Bir Ankaralı olarak şehrin hızlı ve yorucu yapısına burun kıvırsam bile İstanbul, hem 
tarihi hem de içinde sakladığı mistik havasıyla beni kendine hayran bıraktırıyor. Belki 
İstanbul’u evim gibi sevemeyeceğim asla, ama orada atan 13 milyon kalbi, toprağın altında 
yatan acı, kader, mutluluk ve hasreti aklımdan çıkaramayacağımı da adım gibi biliyorum. 
Doğu ve Batı’yı bir araya getiren kadim İstanbul hepimizin içini yansıtmıyor mu zaten? 
Kendimizi ve aidiyetimizi yok saymamız mümkün mü? Kendimize katılacak bir saf ararken 
ikilemde kalmıyor muyuz? Türkiye’de vatandaşlara kendilerini nereye ait hissettiklerini 
sorsak hiçbir verinin ortaya çıkmayacağı, Doğu’nun Batı’ya, Batı’nın da Doğu’ya üstün 
gelemeyeceği bir sonuca ulaşırız. Bu sonuç bizi Türk halkının kalbine götürür; ‘’Doğu ile Batı 
arasında sıkışmışlık’’. Asla karar verilemeyecek, ezelden beri devam eden bu iç savaş 
kıyamete kadar sürecek beklide. Toplum olarak asla bir gruba alınmayacağız belki. Batı bizi 
barbar, Doğu’da kâfir görecek diye çekiniyoruz. Avrupalı bir düşman, Ortadoğulu güvenilmez 
bir komşu olarak hatırlayacak bu halkı. En büyük korkumuzda bu değil mi zaten? Bu 
topraklarda binlerce yıldır yaşayan gayr-ı Müslimlerin bu topraklardaki kültürlerini ve 
yerlerini uzun zaman önce belirlemeleri onları bizden ayırarak benzer içsel çatışmalara 
girmelerine sebep olmamakta. Özellikle, İstanbul’da yaşayan Rum ve Ermeni halkı için bu 
aidiyetsizlik geçerli değil. Biz yüzyıllardır birlikte yaşadığımız komşularımızın aksine hala 
kararsız bir şekilde taraf aramaktayız. İçimizde dönen tüm bu karmaşaya bakınca benim 
aklımda şöyle bir resim oluşuyor; koca İstanbul sanki bizim yüreğimizde doğduğumuz anda 
kurulmuş, tüm cümbüşüyle içimizde yaşamaya devam ediyor. 
Fuat Chausson’da İstanbul’u kalbinde taşıyanlardan. Aidiyet arayışı esrar âlemlerinden 
deliliğe uzanan bir yol kuruyor, İstanbul’da bu yolun bir durağı oluyor. ‘’Herkesin bir evi, bir 
toprağı var. Ben gökyüzünde uçan kimsesiz bir tohumum. Bütün rahimler ölü benim 
için.’’(Gülsoy, 291) Bu sözlerle anlatıyor kendi içindeki kaybı, bizim içimizde ki burukluğu, 
en kadim şehir olan İstanbul’un çaresizliğini… Belki ben de bir Fuat’ım, belki de siz de bir 
Fuat’sınız. Ben içindeki Doğu Batı savaşını umursamasam bir taraf seçsem ya da arayış içinde 
dolaşmaya devam etsem bile durum asla değişmeyecek, asla bir yere ait olmayacağım, kimse 
nedensiz yere arasına almayacak beni. ‘’Rahimler’’ benim için de ölü olacak. Zaten hayatın 
benim sorunlarına ayıracak vakti yok. Hayat ben bir karara varsam da devam edecek, toz olup 
vatanın toprağına karışsam da asla durmayacak. İtiraf etmek istemesek de bu hepimiz için 
geçerli değil mi? Kendimize yalan söylememiz neyi değiştirecek ki zaten? Murat Gülsoy’un 
yapıtı benim defalarca sorduğum sorulara yanıt vermedi. Ama bu soruların cevaplanması 
                                                           
1 Atatürk’ün Söylev ve Demeçleri. Ankara: Uludağ Üniversitesi Yayınları, 2007 s. 85-86. gerektiğini de düşünmüyorum zaten. Benim nereye ait olmam gerektiği cevaplanmasa bile 
ben hayatıma devam edebilirim. Aynı hayatın benim cevaplarıma ihtiyacı olmadığı gibi. 
Fuat’ın izlediği yolu geçirdiği hadiseleri ve dönemi düşündüğümde kendimin aynı yola 
girmeyeceğimi söylemem saçmalık olur. Benim bugün rahatça içimde bizi yiyip bitiren 
kararsızlığı yenebilmemin nedeni belki benden önce gelenlerin bu içsel savaşı benim yerime 
vermeleri ve boşa kürek çektiklerimi anlamak olmasıdır. ‘’ Tekerrür eden şey aslında tarih 
değil, işlenen hatalardır’’2 diyen II. Abdülhamid bu duruma parmak basmış olmuyor mu? Tek 
tekrar eden şey hatalarımız. Aidiyetsizliğimizi sona erdirme hatası bizi asıl yaralayan şey. 
Cevapsız soruların peşinden gitmeyi bıraktığımız zaman toplumca rahatlayacağımıza 
gönülden inanıyorum. Hem kim bilir o zaman geldiğinde İstanbul bile çaresizliğin zincirlerini 
kırar belki. 
Benim için Murat Gülsoy soru cevaplamamış olsa bile tüm yurdun içini kurcalayan ve benim 
uzun zamandır unutmuş olduğum ‘’Doğu’’ ve ‘’Batı’’ savaşını hatırlatmış oldu. Bir yandan 
Avrupa birliğine katılmak için Batı’ya uyum sağlama çabaları, bir yandan Doğuda ki nefret ve 
savaş. Hepsi hayatımızı bir şekilde ekliyor. Bu iç ve dış savaşlar süre dursun ben günübirlik 
olarak ‘’Gölgeler ve Hayaller Şehrine’’ gitmeyi ve boğazı izlerken içimdeki arayışı unutup 
gönlümdeki İstanbul’u ve içinde bulunduğum İstanbul’u bir araya getirmek istiyorum. Herkes 
Doğu ve Batı arasında karar vermeye dursun, ben anın tadını çıkaracağım. Zaten bir taraf 
seçmeye gerek var mı ki? 
 
Kaynakça: Gülsoy, Murat. Gölgeler ve Hayaller Şehrinde. İstanbul: Can Sanat Yayınları, 
2014. 
Atatürk’ün Söylev ve Demeçleri. Ankara: Uludağ Üniversitesi Yayınları, 2007 s. 85-86. 
Kısayürek, Necip Fazıl. Ulu Hakan İkinci Abdülhamid Han. İstanbul: Hacegân Yayınları, 
2007. 
 
 
                                                                                      
 
 
 
 
 
 
                                                           
2 Kısayürek, Necip Fazıl. Ulu Hakan İkinci Abdülhamid Han. İstanbul: Hacegân Yayınları, 2007 "
5," 
Kutay Kalafat 
 
  21302082 
  TURK 101-52 
 
Seda Uyanık Tanrıverdi 
 
  26.09.2014 
AMİRİM 
 
Behzat amirimle, dört sene önce bir Pazar akşamı, televizyon dizisi sayesinde tanıştım. 
Öylesine samimi, öylesine bizdendi ki daha ilk dakikadan bağımlısı yaptı beni. Daha önce 
izlediğim hiçbir Türk dizisine benzemiyordu. Kadrosunda daha önceden de çok beğenerek 
izlediğim Erdal Beşikçioğlu, Nejat İşler, Ege Aydan gibi isimlere ekranda yeni olmalarına 
rağmen çok tecrübeli görünen Fatih Artman, İnanç Konukçu, Berkan Şal eşlik ediyordu. Hem 
benim gibi doğma büyüme Ankaralı olması hem de benim gibi Gençlerbirliği taraftarı olması 
Behzat amirimle güçlü bir bağ kurmamı sağladı. 
Uzun bir süre boyunca Behzat Ç.’yi sadece bir televizyon dizisi sanıyordum; ta ki 
internette kısa bir araştırma yapana kadar. İşte o zaman farkına vardım, Amirim sadece bir 
dizi karakteri değil aynı zamanda Emrah Serbes’in roman serisinin de baş karakteriydi. Yine 
tuhaf bir heyecan kaplamıştı içimi. Hemen bir kitabevine gittim ve iki kitabın birer kopyasını 
edindim: Her Temas İz Bırakır ve Son Hafriyat. Önce serinin ilk kitabı olan Her Temas İz 
Bırakır’ı okumaya başladım. Kitap, dizi kadar hatta belki diziden de sürükleyiciydi. Ben; 
kitap okumayı beceremeyen, hemen sıkılan biri olmama rağmen inanılması güç bir biçimde 
iki günde bitirmiştim kitabı. Hatta kendime kızmış: “Neden bu kadar hızlı okudum da sindire 
sindire bir iki haftada bitirmedim ki?” demiştim, çünkü kitap diziden çok daha farklı bir tat 
bırakmıştı damağımda. Kitapla dizi arasında büyük farklar olmasına rağmen dizideki 
oyuncular o kadar iyi seçilmiş, o kadar iyi işlenmişti ki karakterler, kitabı okurken gözümde 
canlandırmak hiç de zor olmamıştı. 
Hiç ara vermeden ikinci kitaba, Son Hafriyat’a, geçtim. İkinci kitap da ilki kadar 
akıcı, samimi, içten ve sürükleyiciydi, işte o zaman anladım ki hiç bir şey tesadüf değildi ve 
bütün bunlar tamamıyla Emrah Serbes’in hayal gücü, yazı kabiliyeti ve insan kimyasını çok 
ama  çok iyi anlaması ve işlemesiyle alakalıydı. Artık Emrah Serbes’in farkındaydım ve 
hemen  araştırmaya koyuldum. Araştırdıkça daha çok sevdim Emrah Serbes’i. Ankara 
Üniversitesi, Dil-Tarih Coğrafya Fakültesi, Tiyatro Teoremi ve Tarihi Anabilim Dalı 
Bölümü mezunu  yazıyordu belki özgeçmişinde ama bence çok daha fazlası olmalıydı, 
sadece bir okulu  bitirmek kadar basit olmamalıydı bu fenomeni yaratmak, en azından her 
mezunun böyle bir başyapıt yaratabilmesi bu kadar kolay olmamalıydı. Daha da çok 
araştırdıkça anladım ki zaten  hiçbir şey göründüğü kadar basit değildi. Afilifilintalar’daki 
metaforlarına, kısa öykülerine bir göz gezdiren  herkes demek istediğimi rahatça anlayabilir 
( Daha sonra bu yazıları “Hikayem Paramparça” adlı kitapta topladı).  Son olarak şunu 
söyleyebilirim, Emrah Serbes bir bağımlılıktır, bir kere  yazılarının tadına varan kimse onu 
bırakamaz, ister roman, öykü, deneme ister dizi, film olsun  hiç farketmez. 
Kitaba geri dönecek olursak, Son Hafriyat ilk kitaba nazaran Behzat amirimin biraz 
daha geride kaldığı, Red Kit’in ön plana çıktığı bir kitap. Ama sanılmasın ki Amirim eskisi 
gibi cinayet peşinde koşmayacak, Harun’a laf sokmayacak, “Saçma sapan konuşma la!” 
demeyecek. Biraz geç konuşacak ama konuşacak merak etmeyin. Biraz da Red Kit’ten 
bahsetmek gerek sanırım. Hani o Amerikan filmlerinde izlediğimiz kötü adam olmasına 
rağmen acayip bir karizması olan, zeki mi zeki, amacı uğruna ölmesi gerekirse gözünü hiç 
kırpmadan ölebilecek, bazen iyi adamlardan bile daha çok seveni olan karakterler vardır ya 
hah işte Red Kit öyle bir karakter, hem de yüzde yüz Türk malı. Red Kit kinini yıllarca içinde 
tutan,  intikam peşinde olan bir adam. Bakalım bu özellikler Red Kit’in Behzat amirimden 
kurtulmasına yetebilecek mi? "
6,"Savaş Asla Değişmez / Alptuğ Albayrak 
 
  İnsanoğlu olarak hep daha fazlasını isteriz. Durumumuz iyi de olsa kötü de olsa bu böyledir. 
Tüm savaşlara bakarsak hepsinin başlıca sebeplerinden biri budur. Bu bir içgüdü olabilir mi? 
Daha fazlasını isteme içgüdüsü. Hiçbir şeye yetinememe, daha fazlasına sahip olma dürtüsü. 
Bu durum bazı kitap, film ve oyunlarda çok güzel bir şekilde dile getiriliyor.  
  Mesela Dmitry Glukhovsky,nin yazdığı Metro 2033 adlı kitapta Dünya bir nükleer savaş 
sonucunda harabeye dönmüştür. Çok az kişi hayattadır ve hayatta olanlar yeraltında yaşamak 
zorundadır çünkü yeryüzünde radyasyon ve radyasyon sonucu oluşan canavarlar vardır. Böyle 
bir durumda beklenen nedir? Eğer mantıksal olarak düşünürsek insanların yapması gereken 
şey geçmişten ders alıp hiç olmadığı kadar birbirine tutunmasıdır. Ama bunun yerine insanlar 
yine savaşı seçmiştir. Daracık metro tünellerinde birbirleriyle savaşmayı. Ama bu bir kitap, 
gerçekte böyle olmaz diyebilirsiniz. İyimser bir yaklaşım olur bu. Ne yazık ki ben hiçbir 
zaman iyimser olamadım. Ve gelecekte de böyle bir savaşın kaçınılmaz olduğunu 
düşünüyorum. Bu savaş istiyorum anlamına gelmesin. Ben de herkes kadar nefret ediyorum 
savaştan. Ama döngünün değişmediğini de biliyorum. Belki de bu yüzdendir ne zaman 
Fallout'taki “War, war never changes.”(Savaş asla değişmez.) lafını duysam tüylerim diken 
diken olur. Çünkü günümüzde de durum çok farklı değildir. Eğer şöyle bir bakarsak 
savaşların ana konsepti aynıdır. Özellikle günümüzdeki savaşlar için geçerli olan bir şey de 
çıkar uğruna yapılan savaşlardır. Bir toplumun çıkarı değil; bir veya birkaç kişinin çıkarı için. 
En kötüsü de bu birkaç kişi uğruna savaşanların durumdan bihaber olmasıdır. Onlar büyük bir 
değer uğruna savaştıklarını sanarlar. Çöldeyken görünen sanı gibi güzel gelir ama aslında 
gerçekte hiç de öyle değildir. Ne yazıktır ki kolaydır insanları kandırılması. Hitler’in 
propaganda bakanının da söylediği gibi: ""Yalan ne kadar büyük olursa, inanan da o kadar 
fazla olur."" Bu konularda söylenen yalanlar da senin, benim söyleyeceğim yalanlardan çok 
çok daha büyüktür. 
  Peki, nedir bizi savaşa sürükleyen. Her savaş için farklı bir neden söylenmiştir değil mi? Her 
tarafın farklı bir idealı vardır. Herkes haklıdır kendisine göre. Bazıları ise ne için savaştığı 
bilmez, sadece emre itaat eder. Burada çok önemli bir şey çıkıyor ortaya. Herkesin sorması 
gereken bir soru: “Neden?”. Bu soru benim gözümde diğer sorulardan çok daha önemlidir. Bir 
insanın kendisini sürekli bu soru ile sınaması gerekir. Çünkü insan düşünmesi gereken bir 
varlıktır. Düşünmediğimiz zaman insan olamayız. Bu soru da düşünme yolundaki en büyük 
engeli kaldırır. Yaptığı işlerde bir neden aramayan insanların bir robottan farkı kalmaz. 
   
  Peki ya “Savaş barıştır.”(1984, George Orwell) diye sloganı olan bir partinin yönetimine ne 
demeli? Savaşı barışla aynı tutmak ve bunu tüm insanlara inandırmak işlenebilecek en büyük 
suçlardan birisidir herhalde.  İşte buradan da yola çıkarak bazı insanları kandırmak kolaydır. 
Birkaç kafası çalışan, gerçeği kavrayan kişiden kurtulduktan sonra işler çocuk oyuncağıdır. 
Ve işin kötüsü bu sadece bir bilim kurgudan ibaret değil gibime geliyor. Beynin yıkanması, 
mantığın yok edilmesi gerçekte de olması olağan şeyler. Yani insanı insan yapan şeylerden 
ayrılması. Sadece insan görünümlü bir et parçası, bir kukla haline getirilmesi. İşin en kötüsü 
de bu süreci anlayamamak ne hale geldiğini kavrayamamak.     Savaş, aslında içinde olmadan anlaşılamayacak bir şey.  Ne kadar kitap okursak okuyalım, 
ne kadar araştırsak araştıralım asla yaşamadan hissedemeyeceğimiz bir şey. Sizleri bilmem 
ama ben pek de hissetme taraftarı değilim.  Oyunlarda, filmlerde gördüğüm; kitaplarda 
okuduğum yeter de artar benim için. 
 
 "
7,"Bugünlerde benim şansımdan mıdır yoksa çok sık rastlandığından mıdır metrolarda çalan gençlere 
pek çoğunuz gibi geçen günlerde ben de denk gelme fırsatını yakaladım. Genelde Ankara'da 
gideceğim bir yer varsa metro kullanmayı tercih etmemin yegane nedenlerinden biri bile 
sayılabilecek olan bu güzel dinletilerden size de bahsetme gerekliliğini duyuyorum.  
 Hiç beklenmedik bir yer ve zamanda bu güzel dinletiyle ilk karşılaşışım aslında sıradan bir metro 
yolculuğuyla başladı. Yine bazı gençlerin kulaklıklarını takıp çoğununsa oturup yalnızca varacakları 
durağa kadar hayatlarını gözden geçirmelerine yarayan o muhteşem sessizlik içerisindeki gergin 
boşlukta, bir gitar telinden çıkan sıralı notalar herkesin kulaklarını muhteşem bir müzik ziyafetiyle 
doldurdu. Gelen güzel müziğin sahibini bulmak için yolcuların gözleri birer birer çevresindekileri 
taradı ve en sonunda siyah giyimli elinde gitarı sanki evinde söylercesine bir rahatlıkla gitarına eşlik 
eden kızı buldu. Belki de çok yoğun ya da kalabalık hayatlarının içinde kendini unutmuş hâlde 
yaşayan bu insanlara, müzik dünyada hâlâ güzel şeylerin yaşandığına dair bir umut kapısı açmıştı.  
 Çoğu yabancı kızın söylediği şarkıları dinlerken ben de kulaklıklardaki müziğe ara verip kızı dinlemeye 
başladım. Öncelikle gitardan çıkan çıplak notalar metro vagonunun duvarlarını yankılı bir sesle 
doldururken sonra bu yalınlığa amatör müzisyenin sesi dâhil oldu. Söylediğişarkılarla her kitleden 
insana hitap etmeyi planlamış olan kız bilindik notalar üzerinde parmaklarını gezdirirken tüm 
yolcuların da dikkatini toplamayı başarmıştı. Kimisi yerinde sessizce dinlerken kimisi de kendi 
kendine mırıldanarak şarkıya eşlik ediyordu. Müzik zevkiniz ne kadar farklı olursa olsun sizi kendine 
çeken şarkılar arasında duraklar hızla akıp gitti. 
Kızdan dinlediğimiz bu küçük konser boyunca metroda da oldukça sıcak bir ortam oluşmuştu. 
Bilirsiniz özellikle son günlerde yaşadığımız fazlasıyla hararetli dönemlerden sonra toplumca bir 
paranoya herkesin içinde gizliden gizliye baş göstermişti. Bu bombacı mıdır acaba, yoksa şu adam 
beni kesip en yakın çöp kovasına atar mı gibi evhamlardan birbirimizi unutmuş ve insanlığımızı 
soğutmuştuk. Ama vagonun içinde yankılanan müzik bir an bütün bu evhamları bir kenara bırakıp 
aslında birbirimizden o kadarda farklı olmadığımızı yeniden hatırlatmış gibiydi.   
Zaten şahsen ben neden toplu taşıma araçlarında ya da toplu yerlerde insanların yüzlerine ifadesiz 
bir maske takıp ne diye öyle gezindiklerini hiçbir zaman anlayamayan bir insanım. Niye bir insan bir 
başkasından bir günaydın ya da iyi akşamlar gibi küçük mutlulukları saklar veya bir diğerinin yüzüne 
insani duygularını göstermekten bu denlisine korkardı? İşte o gün, o vagonda çalınan birkaç nota 
beni hem bunları düşünmeye iterken hem de aramıza koyduğumuz mahkeme suratlı taş duvarların o 
kadar da kalın olmadığını göstermişti.   
Sıkıcı ve tekdüze olan alışılmış yolculukları oldukça eğlenceli konvoylar hâline getiren bu gençleri ise 
kendilerine olan özgüvenleri ve bu müthiş yetenekleri için tebrik etmek lazımdı. Sonuçta eline bir 
gitar alıp, herhangi bir metroya atlayıp, duraktan durağa çalmak kulağa tam gençlikte yapılacak 
yeterince çılgınca ama bir o kadar da eğlenceli bir iş gibi gelse de herkesin cesaret edebileceği bir 
eyleme pek benzemiyordu.   
Bu dinleti bittikten sonra birkaç kere daha metroda farklı farklı amatör müzisyenlere rastladım. Genel 
olarak şarkı repertuvarları fazla değişmese de ( bilindik Karadeniz türküleri ya da son zamanlarda 
oldukça popüler olan slow şarkılar) o sessizlik duvarını aşıp ortamın havasını daha sıcak bir aile 
ortamına çeviren bu insanların emeklerini en içten dileklerimle takdir etmekten kendimi alamıyorum.   
 Özellikle son günlerde toplumca yaşadığımız gergin dönemler ve insanların birbirinden gittikçe 
uzaklaştığı günümüz düşünüldüğünde bu gençlerin yaptığı müzik herkesi bağdaştırmakta çok önemli 
bir rol oynuyor. Müziğin evrenselliğini kullanarak hem insanların arasında sıcak bir atmosfer yaratıyor 
hem de şarkılarıyla kulağınızın pasını siliyorlar. Bu başka şehirlerde nasıldır bilmem ama benim şehrim Ankara'nın sevilesi yanlarından biri denebilir. Bu genelde insanlarının soğukluğu ve sertliğiyle 
nam salmış Ankara'ya gelen yabancılar için de oldukça güzel bir paradoks. Aslında bu şehrin insanı 
soğuk değil, eğer müzik terimleriyle söylemek gerekirse yalnızca doğru tellere dokunmayı bilmek 
gerek.    
 
 "
8,"Zihnimizdeki Engin Deniz 
	 “Çocukluğumuzda sahip olduğumuz en büyük güç nedir?” diye düşündüğümde 
hayal gücünün önemi her şeyden daha çok ağır basıyor. Bir gün prenses olup prensini 
aramayı, ertesi gün kovboy olup atını gün batımına sürebilmeyi sağlayabilecek başka ne 
olabilir ki hayatımızda? Gerçeği ilk önce hayal gücümüz yardımıyla var edebiliriz. Ancak 
daha  sonra  dış  dünyaya  aktarabilir  ve  bir  gerçeklik  oluşturabiliriz.  Fakat  hiçbir  şey 
mükemmel olamayacağı gibi bu büyük gücün olumsuz bir yanı da, büyüdükçe hayal 
gücümüzün zayıﬂamaya başlamasıdır. Bence bu durum insanları, keskin bir bıçak gibi, 
hayal dünyasını geniş tutabilen ve hayal gücü zayıf olanlar olarak ikiye ayırıyor. 

	 Gün  geçtikçe,  hayal  gücümüz  zayıﬂama  tehlikesiyle  daha  da  fazla  yüz  yüze 
geliyor. Buna rağmen, hayal dünyası rengarenk, canlı ve muazzam zenginlikte olan 
insanlar da var.  Geniş hayal dünyası kişisel özellik ve yeteneklerle çok yakından ilişkili 
olmasına rağmen, hayal gücümüz tozlu birer raf olmaya da mahkum değil tabii ki. 
Çevremdeki insanlardan yola çıkarak yapabileceğim gözlemlere dayanarak, hayal gücü 
zengin  diye  nitelendirebileceğim  kişilerin  belli  başlı  ortak  yönleri  var.  En  çok 
yaratıcılıklarıyla  öne  çıkan  bu  kişiler  daha  birçok  açıdan  kendilerini  hayatta  başarılı 
kılacak  özelliklere  sahipler.  Yaratıcı  oldukları  gibi,  estetik  anlayışları  da  yüksektir. 
Bulundukları her ortamda, katıldıkları her aktivitede, yaptıkları her işte özgün kişiliklerini 
ortaya  koyarlar.  Özgünlüğü  sağlayabilmek  adına  yalnız  çalışmayı  da  tercih  ederler. 
Çevreye karşı duyarlı ve empati kurma yeteneklerini oldukça geliştirmiş olurlar. Hayal 
gücü sosyal yönleri geliştirdiği gibi analitik düşünceyi de etkiliyor. Gözlem ve analiz 
gücünü yükseltirken akıl yürütebilme ve problem çözme yeteneğini de artırıyor. Bilgi 
çağının da artık yaratıcı ve hayal gücü geniş insanları değerli kılmasının nedeni bu 
yetkinliklerin daha ender olmasıdır.

	 Hayal gücüme daralma imkanı tanımamak adına çok çaba sarf ediyorum. Bunu 
sağlayabilmek için, hayal gücü ve yaratıcılık üzerine yapılan araştırmaları ve yazılanları 
yakından takip etmeye çalışıyorum. Genel olarak hayal gücünün genişliği ve yaratıcılığın 
aynı yönde ilerlediği üzerine yapılan yorumlara alışık olduğumdan, bu konunun farklı bir 
bakış açısından yorumunu gördüğümde, okuduğum diğer yazılardan daha çok ilgimi 
çektiğini  söyleyebilirim.  Zülfü  Livaneli  Konstantiniyye  Oteli  adlı  kitabında  bir  hayli 
konunun üzerinde dururken beni ayrıntı sayılabilecek bir cümle uzun uzun düşündürdü. 
Ana  karakterlerden  Emre  Karaca’nın  aforizmalarını  okurken  hiç  beklemediğim  bir 
konuyu,  hiç  tahmin  etmediğim  bir  perspektiften  önümde  buldum:  “Hiçbir  şeyden 
korkmayan kişinin hayal gücü yok demektir.” (Livaneli 299). İlk okuduğumda çok da 
fazla anlam içermeyen bu cümle üzerine düşündükçe derinleşmeye, benim için hayal 
gücüne farklı bir boyut kazandırmaya başladı. Korkularımızın kötü tecrübeler, travma 
gibi yaşanmışlıklara dayanan nedenleri olduğu gibi bilinmezlikler de korkuların başlıca 
sebebidir.  Tüm  yönleri  hakkında  bilgi  sahibi  olmadığımız  bir  konuda  kaçınılmaz  bir 
şekilde  hayal  gücümüz  devreye  giriyor.  Eğer  yeteri  kadar  geniş  bir  hayal  gücüne 
sahipsek bilinmezin sonucunda olması mümkün senaryolar üretip korkular geliştirmeye 
başlıyoruz. İnsanoğlunun eski çağlarda doğa olaylarını yanlış yorumlayarak doğaüstü 
nedenlere  bağlaması  hayal  gücünün  ilk  örnekleri  diyebiliriz  bence.  Insanlar,  gök 
gürültüsü,  deprem  gibi  olaylara  bilgi  eksikliği  ve  çaresizlik  içerisinde  olağanüstü 
anlamlar  yüklemiştir.  Fakat  zamanla  mantıklı  açıklamalar  ve  bilgi  birikimi  ile  hayal gücünün  ürünü  olan  yorumlardan  uzaklaşılması  ana  karakterin  aforizmasını  kanıtlar 
nitelikte olduğunu düşünüyorum.

	 Günümüz dünyasında yoğun tempo ve rutin gündelik yükümlülükler arasında 
kayboluyoruz.  Bu  sırada,  en  önemi  gücümüz  olarak  kabul  edebileceğimiz  hayal 
dünyamızın çiçeklerini sulamayı unutuyoruz. Fakat yaratıcılık gibi bilgi çağının aranan 
özellikleri ancak geniş hayal dünyası ve gelişmiş hayal gücü ile elde edilebilir. Bizim için 
bilinmeyenleri  korkuya  dönüştürebilecek  gücü  olmasına  rağmen  hayal  gücünü 
geliştirmemek kişinin kendi zararına olacaktır.

Ekin Bayram

Kaynakça:

Livaneli, Ömer Zülfü. Konstantiniyye Oteli. İstanbul: Doğan Kitap, 2015"
9,"Yiğit Abbas YILMAZ 
MEVSİMLERİN RUHU 
Günlük hayatımızdaki koşuşturmacalar arasında pek fark edemesek de mevsimlerin bizim üzerimizde 
pek çok etkisi vardır. O günkü hava durumu nasılsa, bir anda kendimizi o havanın bize hissettirdiği 
duygular içinde buluveririz. Örneğin o gün yağmur yağıyorsa, herkeste bir depresiflik ve içine 
kapanma, hatta tabiri caizse bir bıkkınlık sezilir. Her ne kadar hava durumunun veya mevsimlerin bizi 
etkileyemeyeceğini veya günlük yaşantımızı çok fazla değiştiremeyeceğini düşünsek de durum bunun 
tam tersidir. Yaşadığımız çevre her mevsimde farklı bir çehreye bürünürken biz de kendimizi bu 
duruma adapte olurken buluruz. Yeryüzü, her mevsimle birlikte bize farklı bir yüzünü gösterir. Kâh 
umut doludur, kâh üzgün ve karamsardır. Bazen de o da bizler gibi ne yapacağını bilemeyen, kararsız 
biri oluverir bir anda.  
Mevsimlerin belki de en umut dolusu ve iyimseri olan ilkbahar, bizi çiçek açan ağaçlarıyla, yemyeşil ve 
tomurcuklanmış yapraklarıyla neşe içinde karşılar, hatta tüm sevecenliği ve neşesiyle bizi kucaklar. 
İlkbaharın bu pozitif enerjisi ister istemez biz insanları da etkiler ve bir anda hayata olumlu bakan, 
gelecekle ilgili iyimser düşüncelere sahip olan ve çevresine daima neşe saçan insanlar olup çıkıveririz 
bu güzel mevsimde. Rengârenk çiçek açmış ağaçlar bize yaşamanın güzelliğini, doğanın akılalmaz 
çeşitliliğini ve canlılığını hatırlatır. Ancak her mevsim, zamanı geldiğinde biter ve o geçiş 
dönemlerinde kararsız bir yapıya bürünür. Sabah hava çok güzel ve güneşliyken, aynı günün akşamı 
şimsekler çakıp yağmur yapabilir. Mevsim geçişlerinde bu kararsızlık ve dengesizlik elbette biz 
insanların yaşantısını da etkiler. İlkbahar da bu duruma üzülerek bir an önce görevini yaza devretmek 
ister aslında. Böylece mevsimlerin en rahatı ve belki de en tembeli yaz giriverir hayatımıza. Çoğu 
insanın tatil dönemine denk geldiğindne ve havalar çok sıcak olduğundan yaz da bu duruma ayak 
uydurur, tatilin tadını çıkarır ve bize güneşli, eğlenceli, biraz da uçarı yanını gösterir.  
Son iki mevsim ise ilkbahar ve yaza göre daha içine kapanık ve depresiftir. Sonbahar geldiğinde, 
yapraklar sararmaya ve dökülmeye başlar. Âdeta evren yaşlanmaya başlar ve yaşlanmayı 
hazmedemeyerek kızgınlığını, küskünlüğünü ve öfkesini bize yağmurlarla ve fırtınalarla gösterir. 
Ancak, bence sonbahar mevsiminin de kendine özgü bir güzelliği vardır. Her ne kadar bize öfkeli 
yüzünü göstermiş olsa da bu durum geçicidir ve kış geldiğinde mevsimler de bize huzurlu, sakin ve 
babacan yanlarını göstermeye karar verirler. Çünkü artık yaşlandıklarını kabul etmişlerdir ve bu 
durumla barışık  olmayı öğrenmişler ve ruhu olan her varlık gibi onların da yaşlanabileceğinin bilincine 
varmışlardır. Kar yağarken, insanların içi o mükemmel beyazlık sayesinde huzurla dolar. Kış mevsimi 
bize âdeta yaşlanmanın çok doğal bir süreç olduğunu ve yaşamımızı huzur ve barış içinde geçirmemiz 
gerektiğini hatırlatır. Kış geldiğinde, ağaçların yaprakları dökülmüş olabilir, çiçek açmıyor olabilirler 
ancak yine de içleri umutla ve huzurla doludur. Çünkü her sene olduğu gibi bu mevsimin de geçici 
olduğunu bilirler ve sabırsızlıkla ilkbaharın gelmesini, yeniden o rengârenk ve capcanlı hallerine 
kavuşmayı beklerler. Mevsimlerin hiçbir zaman aynı kalmaması, bize de hayatımızda hiçbir şeyin 
daima stabil kalamayacağını, hatta tam tersine bazen değişikliğe ve yeniliğe ihtiyacımız olduğunu 
hatırlatır. Durum böyleyken evrenin bizim iyiliğimiz için çalıştığı, yaşadığımız çevreyi daha güzel ve 
huzurlu bir yer haline getirmek için uğraştığını anlarız. Mevsimler de evrenin bu işleyişine ayak 
uydurarak biz insanlara bazen neşeli, bazen üzgün yanını gösterir, ancak her zaman bizi düşünürler ve 
bizim kendilerine rahat bir şekilde ayak uydurmamızı sağlamak için ellerinden geleni yaparlar. Biz insanlar da evrenin bu işleyişine ve mevsimlerin değişimine ayak uydururuz ve duygu, düşünce ve 
hissiyatlarımız mevsimden mevsime değişiklik gösterir. "
10,"Ali Suvarioğulları 
ZOR DA OLSA DEVAM ETMEK 
  Hayatımızın büyük bir kısmı zorluklara göğüs germekle geçiyor. Yaşımıza, 
yaşadığımız yere ve hayata göre öyle durumlar çıkıyor ki karşımıza, bazen çoğumuz 
çıkmazda  kalıp  umutsuz  hissedebiliyoruz  kendimizi.  İçten  içe  o  zorluğu 
aşabileceğimizi bilsek de bunun ne zaman olacağı, nasıl ve hangi koşullar altında 
olacağı soruları yiyip bitiriyor bizi.  Kendime gelecek olursam, kısa zaman öncesine 
kadar,  başıma  gelen  en  küçük  olay  bile  beni  çabucak  umutsuzluğa 
sürükleyebiliyordu.  Çoğu  kişinin  basit  olarak  nitelendirebileceği  durumlar,  bana 
dünyanın en büyük zorlukları gibi geliyordu ve zamanımın büyük kısmını bunları 
düşünmekle geçiriyordum. Bazen de, her ne kadar bunların geçici sıkıntılar olduğunu 
ve emek harcarsam aşabileceğimi bilsem de, kendimi bir türlü motive edemiyor ve 
mutsuzlukla geçiriyordum günlerimi. Ne zaman ki bu zorlukların bize deneyim veren 
durumlar  olduğunu  anladım,  o  zaman  onların  üstesinden  daha  kolay  gelmeye 
başladım. 
  Olumsuz  olayların  hayatıma  kattığı  zorluklarla  daha  kolay  mücadele  etme 
sürecim  Ali  Lidar  sayesinde  başladı  diyebilirim.  Alengirli  Şiirler  kitabının  “Kışa 
Rağmen Koş!” şiirinde çok güzel iki mısra vardı: “Kışa rağmen durma koş dökülsün 
son gazeller/ Eteklerinde artık taş yerine kar topla” (60). Şiir kitaplarının üzerimde 
etkisi her zaman yadsınamayacak kadar çok olmuştur, ama bu dizelerin yeri bende 
çok başka… O kadar umutsuz bir anımda okudum ki bu şiiri, beni hayatım hakkında 
düşünmeye  ve  üzerine  kafa  yorup  zorluk  sandığım  olayları  yeniden  gözden 
geçirmeye itti. O aralar problemim, bir dersimden aldığım düşük nottu. Günlerdir 
bunun hakkında ne yapacağımı, ikinci sınavdan da düşük alıp dersten kalırsam ne olacağını,  aileme  nasıl  açıklayacağımı  düşünüyordum.  Sonra  bu  şiiri  okudum  ve 
“hayat devam ediyor” dedim. Artık üzerinde bir etkim olmayan bir durumun, gelecekte 
sebep olabilecekleri üzerine bu kadar kafa yormak yerine, bunu nasıl düzelteceğim 
hakkında düşünüp, düzeltmeye çabalamalıydım. İkinci sınavımın düşük olmasından 
korkmak  yerine  o  sınava  çalışmaya  şimdiden  başlamalıydım.  Çaba  göstermeden 
geleceği  düşünmemin,  bugünüme  hiçbir  faydası  yoktu.  Bense  oturmuş  günlerdir, 
başarısız  olduğum  bir  sınav  hakkında  ne  yapacağımı  düşünüyordum.  Buna  kafa 
yorarak saatlerimi harcadığım o beş günde çalışsaydım, birçok eksiğimi kapatmış 
olurdum. Olumsuz bir şey oldu mu, bütün odağım o oluyor ve geriye kalan her şeyi 
bir  anda  unutuveriyordum.  Kaygılı  bir  insandım  yani,  belki  dünyanın  yüzde 
doksanının  sorun  etmeyeceği  şeyleri  olması  gerekenden  fazla  düşünüp  beynimi 
yoruyor, vaktimi boşa tüketiyordum. Bütün bunları anlamamı da, ciddi anlamda bir 
şiirin iki dizesi sağladı. Belki de bilinçaltımda hep bildiğim ama kabullenemediğim bir 
gerçeği başka birinden duymak bana iyi geldi, bilemiyorum. Fakat bu şekilde bir 
uyarıya  ihtiyacım  varmış.  Kendimi  toparlamaya  ve  bundan  sonra  sorunlarım  için 
üzülmeye değil, onları çözmek için çabalamaya karar verdim.  
  Çok  basit  bir  örnek  üzerinden  açıklamış  olabilirim,  ama  hayatımın  geriye 
kalanında  hep  aklımda  olacak  bir  ders  aldım.  Ortalama  yetmiş  yıllık  bir  ömür 
yaşıyoruz  ve  dert  edinip  kafa  yorduğumuz  her  şeyi  belirli  bir  süre  zarfı  içinde 
unutuyoruz. Yarın bir gün  unutacağımız  bir şeyi düşünmek için kıymetli vaktimizi 
harcayıp kendimizi yormak hem bedenimiz hem zihnimiz için çok zor. Kendimizi bu 
olayın  tekrarlanmaması  için  geliştirmek,  bu  olayı  bir  deneyim  olarak  görmek  ve 
düzeltebileceksek  durumu  düzeltmeye  çalışmak  varken,  değiştiremediğimiz 
durumlara takılı kalmak için hayat çok kısa. Bir alanda başarısız mı oldum? Olsun, bu benim yolumda bir engel olmamalı. Tüm engellere rağmen bunları aşmak için bir yol 
bulup yoluma emin adımlarla devam etmeliyim. Kışa rağmen durmamalı, koşmalıyım! 
 
 
 
 
 
 
 
 
 
 
 
 
 
 
 
 
 Kaynakça 
Lidar, Ali. Alengirli Şiirler. İstanbul: İthaki Yayınları, 2015. Kitap. 
 
 "
11,"Zerdali Ağacı 
 
Daha ufacık bir çocukken oynamak için çok fazla bir seçeneğimiz yoktu. Arkadaşlarımız bizim 
oyuncaklarımız, bahçelerimiz ve sokaklarımız ise bizim oyun alanlarımızdı. Çocukluğumun bir kısmı 
şehirde, bir kısmı ise köyde geçmişti. Şehirde geçen zamanım çok zevkli olsa da köyde geçirdiğim 
zamanlarım paha biçilemezdi çünkü çok geniş bir oyun alanımız vardı. Bütün çocuklar hiç bir kavga, 
kıskançlık olmadan vaktimizi geçirirdik. Gece vakti dışarı rahatça korkmadan çıkabilir, gün ağarana kadar 
saklambaç oynayabilirdik. Ailelerimizin gözleri arkada kalmazdı. Kendimizi kaybederdik âdeta saklambaç 
oynarken. Saklambaçta ebe olan arkadaş, herhangi birini başkası zannederek sobeler ise ‘çamlak çömlek 
patladı’ diye bağırırdık köy camiisinin önünde, tekrar başlardık oynamaya. Sırf çamlak çömlek patlatmak 
için bütün saklanan arkadaşlar hırkalarımızı birbirimize verirdik ki ebe bizi hırkanın sahibi sansın. 
Dedelerimiz yatsı namazından çıkar, bize tatlı tatlı sataşırlardı. Yerlerimizi ebeye söylerlerdi. Bütün köy 
koca bir aile gibiydik kısacası. 
Kocaman bir bahçemiz vardı, köyün bütün çocukları ile arada sırada bizim bahçemizde piknik yapar  ve 
oyunlar oynardık. Koca bir zerdali ağacımız vardı bahçede. Oldukça yaşlı olan bu zerdali ağacına yıllar 
önce yıldırım düşmüş ve yarılmıştı. O günümüzde kalaslar ve çiviler ile yapılan ağaç evler gibi, doğal 
olarak şekil almıştı babacan ağacımız. Babacan diyorum çünkü çocukluğumuzda bizi hep kucaklardı, 
yaramazlıklarımıza ses çıkarmayan yaşlı bir dede edası ile kavuklarının arasında zıplayıp oyunlar 
uydurmamıza izin verirdi. Asker olurduk, ağacımız bize siper oluverirdi. Pilot olurduk, bu sefer uçağımız 
oluverirdi. Hayallerimizin en büyük destekçisiydi o konuşamayan ağaç. Evlerimizden küçük kilimler getirir 
sererdik içine oturabilmek için. Gölgesi bizi kavurucu yaz sıcaklarından korurdu. Bazen kendimizi 
kaybeder sabahın en erken saatlerinden, gecenin en geç saatlerine kadar sohbet ederdik ağacın içinde.  
Ağaç, köyün neredeyse tamamını görebilmemizi sağlayacak yüksekliğe sahipti. En tepesine her zaman 
‘gözcü’ görevine bir arkadaşımızı koyardık. Başıboş gezen köpekler geldiğinde gözcü arkadaşımız haber 
verirdi bize, hemen ağacımıza sığınırdık, korurdu bizi. Bir dalına ise salıncak yapmıştık, birkaç metre halat 
ve iki adet yastık il , sıra ile sallanırdık salıncağımızda. Bazen daha arkadaşlarım gelmeden kitabımı alır 
giderdim ağaca, hem onu dinlemeye çalışırdım, hem büyük bir keyifle kitabımı okurdum. Belki de bu 
kadar kitap okumayı sevmemin sebebi, o ağaçta kitap okurken aldığım tarif edilemez keyiftir. Köyden her 
ayrılacağımız zaman koca bir kova suyu gider dökerdim dibine. Belki yetmezdi ona bir kova su ama benim 
içim biraz olsun rahat ederdi. Sonraki her gelişimde koşarak ‘’yerinde mi acaba?’’ diye bakmaya giderdim.  
 Şimdilerde içim acısa da o zamanlar ehemmiyetini anlamadığımdan bana oldukça eğlenceli gelen bir 
olayı anlatmak isterim. Köyün imamının çocuğu Mehmet, birgün elinde küçük bir meyve bıçağı ile geldi 
bahçemize. ‘’Hadi ismimizi zerdali ağacına kazıyalım, yıllar sonra geldiğimizde isimlerimizi görür bu 
günleri hatırlarız’’ dedi. Yaklaşık 10 – 15 çocuk sıra ile aldı eline o bıçağı ve kazıdık isimlerimizi ağaca. 
Aramızdaki en beceriklimiz olan Ufuk, Günalan ( köyümüzün adı) hatırası yazısını kazıdı isimlerimizin 
hemen altına. Şu anda 21 yaşında, hayatımı düzene koymuş bir yetişkin olarak, zaman zaman köyü 
ziyaret eder çocukluğumu, anılarımı hatırlar hüzünlenirim. Çocukluğumun en büyük hatırası olan zerdali ağacı ve içine kazıdığımız isimler hâla o özlem duyduğum hatıralarımdaki gibi sapasağlam durmakta. 
Umarım zamanı geldiğinde çocuğumun da böyle güzel hatıralara sahip olmasını sağlayacak bir zerdali 
ağacı olur ve o da aynı dileği kendi çocuğu için diler… 
 
 "
12,"Ahmet Faruk Saz 
 
Vefanın Sıcaklığı 
 
Yaz sıcağının kavurduğu Antalya’da o gün yaptığımız hazırlık Alzheimer 
hastası olan aile büyüğümüzü ziyaret içindi. Vefa duygusu ile yola çıkan grubun 
sessizliğinin sebebi belki de geçmişten gelen anılarda kaybolmalarıydı. Yolda 
giderken  onun  bizi  artık  hatırlayamadığını  ve  tanıyamadığını  düşününce 
yüzümde  hüzünlü  bir  tebessüm  belirdi.  Ömrümüzün  bu  anına  kadar  olan 
yaşanmışlıklarımızın içinde biriken iyilikleri yad ederek kara gün dostu olma 
sırası bizdeydi artık. Hepimizin başka anılarını paylaştığı koca çınarın bizlere 
yaptığı iyilikler onu yalnız bırakmamıza izin vermiyor, ismi anılınca yüzümüzde 
tebessüm beliriyordu. Ömer Amca hepimize emeği geçmiş yüz yaşına yakın koca 
bir  çınardı.  Yanına  gelince  ona  sarılıp  ellerinden  sıkıca  tuttum.  Bana  derin 
denizlerde  kaybettiğini  bulacakmış  gibi  baktı.  Durdu,  düşündü.  Yüzündeki 
mahcup ifadeden anlamıştık bizi yine hatırlayamadığını. Kahvemiz bitince asra 
yakın zamanı görmüş gözleri sevgiyle ışıldadı. Onun yanından ayrılırken vefa 
duygusunun verdiği huzur ve sıcaklık yüreğimi sarmıştı. 
Asırlık çınarları gülümseten, dostluğun asaletine inanarak verilen emeğin 
sonucu olarak gönülden yapılan ikramdır vefa. Günümüzde az hatırlansa da 
bazen unutulsa da dostluk, sevgi ve hatır gibi değerlidir vefa. Hızla ilerleyen 
zaman  makinesinin  taşlarının  öğütemediği,  tozlu  raflara  kaldıramadığı  bir 
duygudur.  
Çınar Ağacı filminde ömrünü evlatlarına adayan bir annenin vefayı kalbi 
yoruluncaya kadar görememesidir bana tüm bunları düşündüren. Kaybolmasın, 
hatırlansın, dostlukları sağlamlaştırsın istediğim için vefayı ve vefakârlığı yazmak 
istedim. Görülen iyilikleri unutmayarak aynısıyla veya daha güzeliyle karşılık 
verip kişinin kendisinin karşılık beklememesidir vefakârlık. İnsanlar arasında vefa 
yaygınlaşırsa toplumda güven ve huzur artar. Vefakâr insanlar dostluklarında 
sebat eder ve sözlerini yerine getirirler. Halden anlayarak söyletmeden yardıma 
koşmayı bilirler. İnce ve latif bir cevher olan dostluklarında kıymet bilirler.  
Bu kadar güzel değerleri içinde barındıran vefa, sadece dostlara değil, 
diğer milletlere ve geçmişe de duyulur. Ömer Amca, bizi hatırladığı zamanlarda 
cumhuriyetin kurucusu olan Atatürk ve arkadaşlarını büyük bir gururla anlatıp onları hayırla yad ederek bize de geçmişe vefa duymayı öğretirdi. Vefanın en 
güzel örneklerinin yaşandığı Kurtuluş Savaşı’nda, Atatürk’ün bakanlarından olan 
Dr.  Rıza  Nur,  hatıralarında,  Hindistan  Müslümanları’nın  gönderdiği  para  ile 
ordunun ihtiyaçlarının karşılandığını yazar. Aynı dönemde Pakistan’dan gelen 
bir buçuk milyon sterlin Ankara Hükümeti’nce Büyük Taarruz’un mali kaynağı 
olarak kullanılmıştır. Pakistan ve Hindistan Müslümanları’nı yardıma sevk eden 
duygu, Osmanlı Devleti döneminde Türk milletinden ve devletinden gördükleri 
iyiliklerdir.  Milletlerarası  vefayı  gösteren  bu  yardımları,  Türk  milleti  de 
unutmayarak her iki ülkeye de zor anlarında yardım etmiştir. Bunlar bize vefanın 
milleti, dili ve ırkı olmadığını gösterir. Bir diğer güzel vefa örneğini ise yakın 
zamanda Nobel Kimya Ödülü’ne layık görülen bilim insanı Aziz Sancar, bu ödülü 
kazandığında yaptığı açıklamalarda kendisine ilk tıp eğitimini veren anavatanı 
Türkiye’ye ve Türk milletine minnettar olduğunu belirterek göstermiştir.  
İnsanı yücelten değerler içinde yer alan vefa duygusunun kaybolmaması 
için emek vermek, özen göstermek, sebat etmek, karşılık beklememek gerekir. 
Vefakâr insan, içinde kışın ayazında esen bir fırtına kopsa da, yüreğindeki yara 
sızlasa da, dost bildiklerini sırtında taşırken gülümseyebilendir. Üstüne dostun 
oturduğu taşın altında eli dururken onun hatasını küçük görüp elinin acısını ona 
hissettirmeyendir. İnsanı yücelten ve erdemli kılan duygulardan birisi olan vefayı 
kaybetmediğimiz  sürece  değerimiz  artar.  İyiliğini,  yardımını  gördüğümüz 
insanlara ve varlıklara karşı kalbimizde oluşan bu duygu, bizi pusulasını şaşırmış 
gemiden kurtarıp diğer insanlarla beraber, değerlerimiz ile yaşamamızı sağlar.  
  
 
KAYNAKÇA 
Çınar Ağacı. Yön. Handan İpekçi. 2011. Bursa, Türkiye: BKM Film, 2011. DVD. "
13,"Ceren GÜVEN
                                      Güzellik Algısı Sorunsalı
 
    Güzellik nedir? Bazılarına göre dışı güzeldir bir insanın, bazılarına göre ise içi.
Kimisi güzel bir çift göze hayran kalır, kimi ise dudaktan çıkacak birkaç anlamlı
kelimeye. Peki hangisi doğdudur güzelliği tanımlamak için; hepsi mi yoksa hiçbiri mi?
Aslına bakarsanız tanımlanabilir mi güzellik tam olarak? Bu dillere destan olmuş
kelimenin var mıdır bir somut kavramı? Mesela benim için kalbin sıcaklığı ya da içten
bir gülüş yeterlidir bir insana güzel demek için. Ama bir yandan da başka bir insan
için hiçbir şey ifade etmez belki benim düşündüklerim. Peki bu durumda ne kadar
doğrudur insanlara güzellik kavramını biçmek. Bir insanın beğenmediğini diğeri
beğeniyorsa o insana güzel diyebilir miyiz? Ya da hakkımız var mıdır bir insana güzel
veya değil demek için. Ne yani güzel demediğimiz bir insan çirkin midir?
 
    Eğer bir insan güzellik kriterlerimize uymuyorsa çirkin midir ya da kötü müdür?
Değildir tabii ki de demek isterdim ama biz yani insanlar bazen acımasız ve nankör
olabiliyoruz diğerlerine karşı. Mesala davranışlarını beğenmediğimiz bir insana karşı
oluşturduğumuz önyargı kötülük değil midir aslında? Evet belki bunu kötülük için
yapmıyoruz yada kimseyi kırmak değil amacımız ama karşıdaki insan biraz bile olsun
anlarsa ona ön yargılı olduğumuzu ne hisseder?  Açık yüreklikle söyleyebilirim ki ben
hiç iyi hissetmem, biraz incinirim belki biraz üzülürüm. İşte tam burada empati
devreye giriyor aslında benim için. Hemen diyorum ki ön yargılı davranmamalıyım
belki beğenmediğim yönlerinin yanında bir çok güzel yönü de vardır. Belki beni daha
iyi bir insan bile yapabilir diye düşürüm hep. Benim için bu olayın canlı örneği ise
şuan dostum dediğim insandır. Onu ilk gördüğümde çok büyük bir önyargı oluşmuştu
bende. Onun çok burnu havada bir insan olabileceğini düşünmüştüm. Ama gelin
görün ki onu tanımaya başladıktan sonra bütün önyargım kalktı ortadan. Şimdi
kesinlikle diyebilirim ki onun varlığı beni çok daha iyi bir insan yapıyor. İşte bu olay,
karşıdaki insanın bir çok güzelliğini görmemi sağlar çoğu zaman.
    Aslına bakarsanız biraz da toplumumuzun hatası insanlara karşı ön yargılı olmak
ya da güzellik derecelerine göre değerlendirmek onları. Keşke herkesi sadece insan
oldukları için sevebilsek, önyargılarımızdan arınabilsek belki o zaman kimse zorlamaz
kendini daha güzel olmak için ya da daha güzel konuşmak için. Kimse numara
yapmaz belki de daha çok öne çıkmak için. Çünkü bilirler ki onları sadece kendileri
oldukları yani bir insan oldukları için seveceklerini. O zaman belki de herkese güzel
deriz çünkü herkesin vardır güzel bir tarafı. Belki bir gülüş, belki bir bakış, belki de birsöz. 
    Sorsak mesela bir insana güzellik nedir diye? Belki bugün mavi gözler der, peki
yarın aynı şeyleri söyleyebilir mi? Ben hiç sanmıyorum. Benim için güzellik sürekli
değişen bir kavramdır. Benim için güzellik, güzel bir gülüştü dün ama şimdi bugün
karşılaştığım o tatlı amca sayesinde tatlı bir çift söz oldu bir anda. Belki de yarın çok
farklı bir özellik olacak. Bu insan doğasında olan bir özelliktir. Bir fikrin çok çabuk
değişmesi sadece insanlara özgüdür. Bu bile bir güzellik değil midir aslında?
Düşünsenize bir sürü şeyi sevebiliriz bir sürü şeyden hoşlanabiliriz belkide. Ve bu
sadece bizim düşüncemiz olur başka kimse karışamaz.
   Bu satırları yazarken bir kez daha düşündüm güzellik nedir diye? Ama kesin bir
yargıya varamadım yine. Çünkü bence güzellik herkese göre değişebilen, çok farklı
algılanabilen bir kavramdır. Halil Cibran'ın çok güzel bir sözü var beni bu konu
hakkında düşünmeye iten; ""Çirkinlik diye bir şey varsa o da, gözlerindeki önyargılı
ölçeklerdir"". Bu güzel cümleden yola çıkarak diyorum ki güzellik kavramı belirli
kalıplara sokulmamalıdır, güzellik herkestir, herkese göredir, kendine özgüdür yeter ki
karşımızdaki   insanı   öryargısız   değerlendirebilme   cesaretini   gösterebilelim.
Önyargılarımızdan kurtulabilirsek eğer bir gün, inanıyorum ki bir güzel söz yetecek
 
ondan sonra.
     "
14," 
ROXANE OLMAK ZOR 
 
“Ne yapmak gerek peki?” (Rostand) 
Tüm benliğinle dünyada yer edinebilmek mi yoksa gururunun derinliklerine sinip kendini 
gizlemek mi? Cyrano gibi bir aşık olmanın, aşkı için kendi duygularını hiçe saymanın anlamını 
kavramak güçtür. Peki ya aşk, Cyrano’nun kendini hiçe saydığı kadar yüce bir duygu mudur? Çirkin 
bir burnun bütün güzel duygulara mani olabileceğine inanmak güçtür. Koca bir kalbin yanında 
küçük bir kusurun yaşanabilecek tüm güzel anlara engel olması, gerçekler gün yüzüne çıktığında 
ise artık her şey için çok geç olması… Büyük bir ikilemin kapısını açar Cyrano. Güzellikle aklın 
sonsuz çatışması, kazananın belli olmadığı o zorlu yarış… Kendi duygularımızın başka bir bedende 
yaşaması, bize ait olan kelimelerin başka birinin dilinde hayat bulması ve gerçek sandığımız 
hislerin avuçlarımızın içinden kayıp gitmesi sevginin yüceliğini perde arkasında bırakır. Yaşanacak 
tüm  güzel  anlar ertelenir farkında  olmadan.  Bazen  yetersiz  kalan  bazen  ise  her  duyguya, 
düşünceye tercüman olan sözcükler bir kalbi çarptırabilecek kadar güçlüdür. Acı olan ise gerçek 
olan sözcüklerin görünüşün altında gizli kalmasıdır. Güzellik kimin nasıl gördüğüyle ilgilidir. Asıl 
mesele nasıl bakacağını bilmemektir.  Sözcükler olmadan güzelliğin anlamsız olduğu anlar vardır 
ve bu anları yaşamak isteyen cesur insanların, çetin duygular karşısında zaaflarından utandığı 
zorlu zamanlar... Kelimeler ise en güzel aynadır bakmayı bilen için.  
Hepimiz farklı senaryoların başkahramanlarıyız. Özel kelimelerimiz, kurmaya çalıştığımız 
güzel cümlelerimiz var aslında. Kimimiz kaybeden, kimimiz defalarca düşen, kimimiz seven ama 
sevilmeyen ya da sevmeyi bilmeyen... Bazıları korkak, bazıları ise sesini duyurmak için sonsuza  
kadar bağıracak... Kendi çirkinliğimizin arkasına saklanmak ne kadar doğru? Belki dünyada ki tüm 
kötülüklerden daha güzeldir yüzümüz. Başka bir mevsimdir, başka bir iklimdir ve aslında her insan 
yeni bir renktir.   
 
 
 
 
 
 
 
 
 
Baktığımız  yüzle  duyduğumuz  sesin  bir  olmaması  korkutur  elbet.  Zordur  gerçek  sevginin 
kaynağının hangisi olduğunu anlamak. Sevginin yüceliği karşısında şapka çıkarır tüm duygular. 
Bilse sevgili gerçeğin yüzde değil gönülde olduğunu, aşk acı çekmekten öte yaşanılması gereken 
bir duygu olur çıkar karşımıza. Roxane bile yazılan mektuplara, Cyrano’nun  kelimelerine aşık 
olmuştur fark etmeden. Söylenen sözler olmadan, duygular dile getirilmeden anlamsızdır tüm 
sevgiler. Yüzyıllardır çoğu aşığın en büyük dostudur edebiyat belki de, ya da dünyada var olmanın,  
gerçekten insan  olmanın  temelidir. Yeni notalarla kendi  şarkını yazmak ve  kulak  vermektir 
müziğin ritmine. Notalarda dans etmeye çağrıdır kim bilir belki de. 
 Roxane olmak zor, Roxane gibi sevilmek de 
zor. Ama kim ister kayıp duygularla yaşamayı, 
sevdiğin  insanı  son  nefesinde  tanımayı? 
Kaybetmeyi göze alamağımız duygulara sahip 
çıkamayacak  kadar  korkak  olmak,  sesini 
duyurmak  için  çabalamak  ama  her  şeye 
rağmen susmak... Herkes hayatında bir kez teslim olmak , karşılıksız sevildiğini bilmek ister. 
Sonsuz güven duygusunun içinde kaybolup, kim olduğunu nerede olduğunu unutmak ve kalbinin 
sesini dinlemek ister belki de sadece. Ya da kimsenin beğenmediği yüzü beğenecek birini arar 
insan. Herkesin görmediğini gören ve duygularını hakeden birini... 
 Cyrano’nun kötü saatleri vardır. Kendini çirkin hissettiği kötü saatler... Aşkını içinde yaşar ve bilse 
bile gerçekte Roxane’nın kalbinin kendisine ait olduğunu, koca burnunun, gururunun arkasında 
saklı kalır yaşanmamış tüm güzel anlar. 
“ Varsın küçücük olsun fütuhatın, fakat bil, 
Onu fetheden sensin, yoksa başkası değil.” (Rostand) 
Sonsuzluk duygular için yetersiz bir kavram. Beden ayrılsa bile ruhtan, yaşamaya devam eder tüm 
güzel duygular. Başı boş gezen ruhlar, sahip çıkar yarım kalan sevgilere. Geride kalan en büyük 
tesellidir bu sevmeyi bilene. Ama yine de Roxane olmak zor, Cyrano’yu bulmak zor...   
Herkesin içinde var aslında bir Cyrano. Kiminin burnunda kiminin açılmayan gözlerinde kiminse 
duymayan kulaklarında, tutmayan bacaklarında. Çünkü var herkesin bir zaafı kimsenin görmesini 
istemediği, ömrünün sonuna kadar gizlemeye yemin ettiği.  
“Varsın boyun olmasın bir söğüt kadar. Bulutlara çıkmazsa yaprakların ne zarar?” (Rostand) 
Herkesin  hayatında  var  aslında  bir  Roxane.  Sonuna  kadar  bağlandığı, yarım kaldığı, yarım 
bıraktığı...  
İşte bu yüzden Roxane olmak zor, Roxane gibi sevilmek zor. 
 
 
 
Kaynakça: 
Cyrano De Bergerac. Edmond Rostand. Yön. Işıl Kasapoğlu. Çev. Sabri Esat Siyavuşgil. Cüneyt Gökçer 
Sahnesi. Ankara. 
“Cyrano De Bergerac (1950)” replikler.net y.y. 8 Haz. 2011. Web. 
http://www.devtiyatro.gov.tr 
 
 
                      Irmak KOCABAY 
       21602475 "
15,"Hiç Değişmeyen Toplum 
Günün bütün yorgunluğunu atıp sakin ve romantizm barındıran bir film izleyeceğinizi düşünürken, aksine 
birden içine girdiğiniz diyaloglarla kendinizi toplumsal eleştiriler içinde bulduğunuz bir başyapıt Gün 
Doğmadan.  
“Buradan 300 kilometre ötede insanların ölmesi, kimsenin bu konuda ne yapacağını bilmemesi ya da bu 
konuyu umursamaması beni deli ediyor.” Celine’in tramvayda Bosna Savaşı’na atfen kullandığı bu sözler, 
1995 yılından bu yana toplumda aslında hiçbir şeyin değişmemiş olduğu gerçeğiyle yüzleştiriyor bizi. 
Kendisine ait olmayan sorunlara karşı kayıtsız kalan, üzerinde çokça düşünülmesi gereken bir hayatı 
sorgulamadan yaşayan bireyler… Şimdi belki 300 değil ama 1000 kilometre uzaklıkta tansiyonu düşmek 
bilmeyen bir coğrafyanın ortasında acımasız bir savaş devam ediyor. Günışığı görmemiş, özgürce ve 
doyasıya koşamamış çocukları olan bir coğrafya. Onlar kendilerine sığınacak bir yer, bir yurt ararken; biz 
sımsıcak evlerimizde, ailecek yediğimiz akşam yemeklerinde onlara sadece televizyon karşısında 
acımakla yetiniyoruz. Belki gerçekten ne yapacağımızı bilmiyoruz ya da gerçekten umursamak 
istemiyoruz. Ne yazık ki 21. yüzyılın insanları olarak insanlıkta gelebildiğimiz nokta buradan fazlası 
olamıyor.  
Sonra savaşın 21. yüzyılda aldığı başka bir şekline kendi sokaklarımızda şahit oluyoruz. Olmadığı söylenen 
bir savaşın figüranları olarak harcanıyoruz. Çünkü bugün şehirlerin göbeklerinde, hava limanlarında, 
otobüs duraklarında; içinde bombalar patlatılan bir yılın sonbaharındayız. Her bir sabahına yeni ölüm 
haberleriyle uyandıkça tepkisiz kalmaya başladığımız; ölümün istatistiksel bir öge haline geldiği 
zamanların. Ardı ardına patlayan bu bombaların aslında, masum insan bedenlerinden çok insani 
değerlerimizi paramparça ettiği bir kaos ortamındayız. Buna karşın ne bir mücadele ne bir başkaldırı söz 
konusu hayatlarımızda. Mücadele edemiyoruz. Mücadeleyi kime karşı yapacağımızı bilmiyoruz. Çünkü 
kimin iyi kimin kötü neyin doğru neyin yanlış olduğunu sorgulamaktan aciziz. Medyanın bize 
dayattıklarını kabullenmekle yetiniyoruz. Kendi doğrularımızı seçemediğimiz sürece kazanamayacağımız 
bir savaşın piyonları olmaktan fazlası olamıyoruz. Toplumda derin yaralar açan, bizi gün geçtikçe daha da 
ayıran sorunları görmezden geliyoruz. Farklı seslere tahammül edemiyoruz. Farklı bir ses olmuyoruz, 
olamıyoruz. Kalıplara sığınıyor ve kendi fikirlerimizi değil söylemeyi düşünmekten bile çekiniyoruz. Ve bu 
da bizi iyiden iyiye sıradanlaştırıyor, ""aynılaştırıyor"".  
“Babam hayalperest tutkularımı sürekli olarak paraya odaklı mesleklere dönüştürüyordu.” Celine’in bu 
isyanı bize hiç de uzak değil. Bize büyüyünce ne olacağımız sorulduğunda hep bir meslek adı söyleme 
zorunluluğu hissettik. Bu mesleklerde kimimiz doktor kimimiz öğretmendik. Sonra bu meslekler daha çok 
para kazananlarla değişti mimar, mühendis, avukat oldu belki. Ancak doğru cevap asla verilmedi: Mutlu 
olmak. Herkesin asıl istediği mutlu olmakken neden cevabı başka yerlerde arama ihtiyacı hissettik? 
Hayallerimizi yaşamak mutlu olmaya yettiği sürece neden daha fazla para kazanmayı bir kriter haline 
getirdik? 
 “İnsanlar sürekli teknolojik aletlerin ne kadar harika olduğundan, bize daha fazla zaman 
kazandırdığından falan bahsediyor. Kazanılan zamanı kullanamadıktan sonra ne önemi var ki… Mesela 
ben kimsenin “bilgisayar işlemcim bana zaman kazandırdı şimdi bir zen manastırına gidip biraz 
takılacağım.” dediğini duymadım.” Jesse’nin teknolojiye karşı tutunduğu bu tavır 90’lardan kalma olsa da 
günümüze çok daha net uyarlanabilir. Akıllı telefon çağının ulaştığı son noktada, elimizden düşmeyen bu 
aletler; hayatımızın bir parçası olmaktan çok hayatımızın ana yaşam maddesi olmaya başlıyor. Telefonu yanında olmadan nefes dahi alamayacağını söyleyen gençlerin bulunduğu bir dönemde daha da içimize 
kapanıyoruz. Tüm samimiyetimizden ödün verip daha mükemmeliyetçi olma yolunda narsistleşiyoruz. 
Sosyal medya hesaplarının bizi nasıl yönettiğine şahit oluyoruz. Böylelikle akıllı telefonlarımız bizden 
daha akıllı olmaya devam ediyor.  
İşte böyle karamsar bir toplum eleştirisi, tarihi Viyana sokaklarının görkemli ev sahipliğiyle eşsiz bir fikir 
şölenine dönüşüyor. Filmin beklenenin aksine romantizmi bir amaç değil araç olarak kullandığını açıkça 
gözlemlerken gün hiç doğmasın ve keyifli sohbet hiç bitmesin istiyorsunuz. Güneş tüm kızıl ve turuncu 
tonlarını yansıtırken şehrin üstüne, saatler önce birbirine tamamen yabancı olan iki kişinin duygusal 
vedasının bir parçası da siz oluyorsunuz; Yüzünüzde saf ve umut dolu bir gülümsemeyle.  
Kaynak  
Linklater, Richard. Gün Doğmadan. 1995. Columbia Pictures. DVD.  
                                                                                                                                
                                                                                 Sena Özyapı "
16,"Ecem Başak Albayrak, 1 
 
CEVABINIZI ESİRGEMEK İSTEMEYECEĞİNİZ O AN 
  Küçümsemekten utanacağım hayal gücünüzle kendinize bir oda yaratın. Kocaman 
olsun. O kadar kocaman olsun ki duvarları süsleyeceğiniz her bir eser hayal gücünüze daha da 
tapınmanızı sağlasın. Her bir eserinizi nefesini tutarak gözlemleyin. Hissediyor musunuz? O 
heyecanı, duygu birikimini, dolup taşmışlığı hissedebiliyor musunuz? 13 Şubat 2016 
sabahında ben çok iyi hissettim. Nasıl mı? Yılda bir kez, Ankara ATO Congresium’da 
gerçekleşen 2. ARTANKARA – Çağdaş Sanat Fuarı bu güzel hisleri kalbime serdi. Sanatı, 
insanlığın müthiş büyüsüne kapılmış olan insanları ağırlayan bu fuar, birçok sanatçıya da ev 
sahipliği yaptı. Aynı zamanda hem sanatçının hem de ziyaretçilerin bire bir tanışmalarını 
sağladı. Ziyaretçiler âdeta sanat eserleri karşında kendilerindeki yeni benliklerini keşfettiler. 
Fuarın ambiyansı bir şölen edasında idi.  
  Dünyanın birçok yerinden gelen sanatçılar, sanat eserlerindeki kültür çeşitliliğini de 
bir o kadar artırıyor. Ele alınmayan konu neredeyse yoktu. İnsanların kendilerini her türlü 
dünyada bulabilecekleri bir sergiydi. İnsanlığın acı gerçeklerinden tutun da renkli hayal 
dünyalarını gözümüze çarpıtan her türlü eser mevcuttu.  
 
“İsimsiz”, Raşit Altun. ARTAnkara Çağdaş Sanat Fuarı, 13.03.2016 tarihinde benim tarafımdan 
 
çekilmiştir. 
 
 
 Ecem Başak Albayrak, 2 
 
  Raşit Altun’a ait olan bu sanat eseri fuarda bulunduğum süre içerisinde ilk gözüme 
çarpan tablo oldu. Renk bütünlüğünün birbiriyle karışımı beni bambaşka bir dünyaya götürdü. 
İlk bakışta gözümüze çarpan renkli, su balonu görünümlü cisim bana renkli bir maceraya giriş 
kapılarını açtı gibi hissettim. Tabloyu daha da yakından incelediğim zaman baloncuğun 
etrafında duran gölgemsi çizgilerin aslında insanlar olduğunu gördüğüm anda geçirdiğim şok 
inanılmazdı. Sanat eserine olan hayranlığım bir basamak daha arttı; çünkü sanat eserinin 
değerini anlamak adına kendisini daha yakından incelemek gerektiğini bana bu eser öğretti. 
Bu sayede hem çoklu görüş açısınınn büyüsüne kapıldım hem de eserin bana anlattığı 
hikâyeyi benimsedim; çünkü kendisi tam olarak arzuladığım hayatı temsil ediyor: Herkesin 
kendi renklerine doyamayacağı zevkli bir dünya. İnsanların böylesine bir dünya kurmasına 
yardım etmek için elimden geleni yapardım. Aynı Raşit Altun’un işe bu sanat eserini yapıp 
insanlara buluşturarak başlaması gibi. Sanat eserine baktıkça içimdeki coşku giderek artıyor. 
Umarım sizler de benimle aynı hisleri paylaşıyorsunuzdur. 
 
“İsimsiz”, Adil Kerem Sarıkaya ARTAnkara Çağdaş Sanat Fuarı, 13.03.2016 tarihinde benim tarafımdan 
 
çekilmiştir. 
   
Hacettepe Üniversitesi Seramik Bölümü öğrencisi Adil Kerem Sarıkaya’nın bu üç 
sanat eseri fuarın son kısımlarında yerlerini almışlardı. Bu sanat eserleri ile karşılaştığım anda 
nefesim kesildi. İnsanlığın çok farklı bir tarafıyla karşılaşmışım gibi hissettim. Bir kurtuluş Ecem Başak Albayrak, 3 
 
mücadelesine ait üç yüz ile karşılaşmıştım. Arzuladığım renkli dünyanın geçiş sürecini acıyla 
fark ettim. Bir anda gerçek dünyanın ne kadar çirkinleşmiş yüzlerinin hayatlarımızı ellerinde 
tuttuklarını hatırladım. En önde duran heykel bana toplumun umutlarını kara bir örtüyle 
kaplayan diktatörleri hatırlattı. Gerek heykelin rengi gerek ise heykelin insanlara karşı bakışı, 
duruşu ve konumu bu hissiyatımı destekledi. Arkada duran iki heykel ise acılar içerisinde 
kendi benliklerini bulmaya çalışan iki insanı hatırlattı. Sanki maskeler onları öylesine 
kaplamış ki kendi benliklerini bulmaları için gölgelerini bir kenara bırakmaları gerekiyor. 
Sanırım bu toplumumuzun tam olarak ihtiyacı olan şey: kendi benliklerini bulmak. Bu 
heykeller kalbimin kabuk bağlayan yaralarını sızlatıyor. Bir yandan da kendi çabalarımı 
hatırlıyorum ve iyiliğimi bulmak adına bir umut kaplıyor içimi; çünkü biliyorum ki ben de 
böylesine bir süreçten geçmiştim. Toplumun da böyle bir süreçten geçmesi gerektiğine 
inanıyorum. Ancak bu şekilde daha iyi bir dünyaya sahip olacağımızı düşünüyorum. 
  Bu sergide gördüğüm her eseri size açıklamak isterdim ama bazı anlar sözlere 
yetemeyecek kadar sihirliydi. Yazıya dökmeye çalıştığım an o fuardaki sanat eserlerinin bana 
verdiği hislere yazı başında da kapılırdım ve orada yapmak istediğim ama yapamadığım şeyi 
hatırlardım: cevap vermek. Doğru okudunuz. Orada ruhumu doldurup taşıran bütün sanat 
eserlerine bütün içtenliğimle cevap vermek isterdim. Hayâl gücüme güç katan bu eserleri 
selamlamak isterdim; çünkü sihirle kaplanmış bütün beyaz duvarları ancak böylesine bir 
eylemle onurlandırabilirim gibi hissediyorum. Umarım bir dahaki fuar geldiğinde bu isteğimi 
gerçekleştirebilirim. Eğer siz de kendinize ve insanlara cevap verme hakkınızı kullanmak 
isterseniz, bu sergiye gitmenizi şiddetle tavsiye ederim. Bu terapiyle kendinizi baş başa 
bırakın ve insanlığınıza bir adım daha yaklaşın.   "
17,"Şerbetçi 1 
 
Ömer Gökalp Şerbetçi 
       21502438 
Başak Berna Cordan 
    TURK 102/05 
 
                                  BUZUN ÜZERİNDE BİR DELİ  
İnsan yaratılışı itibariyle içinde mucizeler barındırarak dünyaya gelir. Milyonlarca 
farklı özelliğin sayısı milyarları bulan farklı dizilişinden birinin tek sahibi olarak var olmaya 
başlamak insanın hayatta gerçekleştireceği mucizelerin habercisidir. Bu mucizeler, insan 
hayatını yaşanılabilir kılan ve dünyanın ayaklarımızın altında döndüğünü bize hissettiren 
olaylar silsilesidir. Mucizeyi ise Hz. Musa’ya saygısızlık etmemek için denizi ortadan ikiye 
ayırmak olarak değil de bir et parçasının gerçekleştirdiği eylemler bütünü olarak 
nitelendirmek istiyorum. İlk nefes alışımız bir anne için mucize, bir baba için oğlunun kendi 
tuttuğu takımı desteklemeye başlaması bir mucize, bir öğretmen için öğrencilerinin okumayı 
öğrenmesi bir mucize. Sıradan eylemler gibi olsalar da bu fiillerin başlangıç kıvılcımı o kadar 
çarpıcıdır ki mucize ismini de bundan dolayı benden alırlar. Ancak bu çarpıcılık hayatımızın 
bir evresinde o kadar yoğunlaşıyor ki belki de kilometrekarelerce kara parçasından oluşan 
koca dünyamızın her noktasında bir kesimin öncelik görmesine sebep oluyor. Bu evre 
çocukluk olarak adlandırılır; pespembe, kapkaranlık, mutlu veya hüzünlü olarak 
nitelendirilebilir. Ancak çocukluğun ve çocukluktan çıkış zamanının milyarlarca insanın 
yaşamının en önemli -en mutlu değil- parçası olmasının sebebi, sahip olduğu mucizeleri 
hızlıca harcamasıdır. Yani hayatımızdaki her kilidin anahtarının basıldığı bir zaman dilimi 
oluşudur çocukluğu önemli kılan. 
Çocukluk dönemini yazının geri kalanında delilik dönemi olarak adlandırmak 
istiyorum. Ne de olsa çocukken yaptıklarımız birer delilik ürünüdür yetişkinler dünyasında. Şerbetçi 2 
 
Sanki kendileri hiç deli olmamış gibi, sanki nefes alarak geçirdiği her 24 saatin birkaç 
saniyesinde o günleri, deliliği özlemiyormuş gibi davranmaları ilginç bir davranıştı. En ilginci 
buydu işte hepimiz çocuktuk neden yetişkinliğe geçiyorduk ki? Çocukluğumuzun son 
mucizesi miydi bu? 
Delilik olarak 
adlandırmamın sebebi, gerçekten 
de yaptığımız şeylerin pek azının 
farkında olmamız veya farkında 
olsak dahi farkında olmayan biri 
gibi yargılanıyor oluşumuz. Bu bilinçsizlik hâlinin kontrolü, soyadımızı aldığımız babamız ve 
kemiklerimizin derinliklerine sevgisini sütle aşılayan annemiz tarafından sağlanıyor. Bu 
kontrol edilme ve içimizdeki kontrolsüzlük isteği tıpkı buz tutmuş bir göl gibi. Anne ve 
babamız tarafından gölün üzeri buzla kapatılmış ve bazı kısımları onlar tarafından delinmiş. 
Buzun altındaki yaşam, saç telimizden parmak izimize kadar kodlanmış benliğimizden 
balıklar içermekte. Şanslı, diye tabir ettiğimiz çocuklar, ebeveynlerinin çocuklarıyla oynadığı 
Rus ruletinden sağ çıkanlardı. Peki, merminin çocukluğunu yani bütün yaşamını götürdüğü 
çocuklar ne yapmalıydı? Buzları kırmak çok temel bir içgüdü hâline geliyordu onlar için. 
Tekrar karşımıza çıkıyor işte, tabiri caizse bindiği dalı kesen, sıcak ayaklarını ölüm 
soğukluğundan ayıran buzları kırmaya çalışan bir deli.  
Buzları kırmaya başladığımız yaşlar, genellikle ergenlik çağıyla başlıyor ve 
çocukluğumuzun bitişini simgeliyor bu çağ. Korkunç bir bilinçlilik hâli sarıyor vücudumuzun 
her bir noktasını. Gölün her yerinde çatlaklar, her yerde kanlı yumruk izleri... İnsanı çıldırtan 
kararlar silsilesi. Çocukken yapılmış, içimize işlenmiş her şey bu kalın buz tabakasında. 
Altında neler olup bittiğini öğrenememek delirtiyor bizleri. Her şey o kadar pusludur ki o 
anlarda hiçbir şey net değildir ve en tehlikeli göz hastalığıdır bu yanılsamalar. Şerbetçi 3 
 
Nefes alan, yürüyen, yemek yiyen tonlarca fiziksel mucizelere imza atmış bu et yığını 
yıllarca nasıl kontrolsüz olduğunun, nasıl da başkaları tarafından resmedildiğinin farkına 
varması o kadar acı vericidir ki… Çocukluk bu yüzden günümüz İstanbul’unda kaybolmak 
gibi: Tehlikeli, etkileyici ve acımasız. Boğaziçi’nin büyüsünün yerini milyonların ayak 
seslerinin korkutucu senfonisine bırakışı tıpkı okuduğumuz romanın peri masalıyla başlayıp 
bunun ardından gelen bir Stephen King hikâyesi ile bitişi gibi. Delilik gerçekten de 
tehlikeliymiş, gerçekten de bu deliliğin tedavi edilmesi gerekirmiş düşüncesine kapılıyor 
insan. Yetişkinliğe geçiş oluyor bu tedavi süreci. Bu tedavi düşüncesi bizden; kontrolümüzü 
sağlayan fikirlerin, kimselerin peşinden gitmeye devam etmemizi istiyor. Bu devamlılık çoğu 
zaman bize yüklenen ideolojiler, meslekler oluyor. Çoğunluğun tersine, bunlar gerçekten de 
bizim sahibi olduğumuz eşsiz genetik kodumuzla bir yapboz parçası gibi birleşiyor. 
Çoğunluksa malum hâlde yüzmeye çalışıyor boğulacağını bile bile.  
Buzu kıracak mısın, bir sonraki kışı mı bekleyeceksin, gölü donduranın kendi 
benliğimiz olduğuna mı inanacaksın yoksa delik deşik olmuş buz parçasının üzerinde 
yürümeye devam mı edeceksin ve bu yolculuk seni suya mı düşürecek yoksa hayalini 
kurduğumuz 
portakal 
çiçeklerinin içine 
mi götürecek? Bu 
sorular, 
sorgulamalar ve 
birtakım cevaplar Les Quatre Cents Coups(400 Darbe) filminde 12 yaşındaki Antoine 
tarafından önce perdeye ardından zihnimin unutulmayacaklar kısmına yansıtılıyor. Tam 
anlamıyla çocuk diyebileceğimiz Antoine, o yaşta o bilinçsizlik hâlinden kaçmaya çalışması, 
kendini ailesinden ve onu oluşturduğuna inandığımız çevresinden kopma çabası… Filmin son Şerbetçi 4 
 
sahnesinde Antoine babası tarafından bırakıldığı ıslahevinden kaçar ve koşar, sadece koşar 
Antoine. Öyle bir koşuştur ki bu neye ulaşacağını bilmeden, nerenin son durak olduğunu 
kestirmeden yapılmış bir acil çıkıştır. Ama Antoine filmin ve koşusunun sonunda bana öyle 
bir bakış atmıştır ki bir çocuğun mucizelerinin bitişini, buz gölünün tam ortasında yapayalnız 
kalışını ve içinde bulunduğu dünyadan daha da soğuk bir hiçlik suyunun içine düşüşünü 
haykırır bu bakış. Çocukluk ve çocuklar neşe, mutluluk, kıvanç, gurur kaynağı olarak 
bilindiler ama hepimiz unuttuk o bakışları attığımız zamanı; hiçliği, endişeyi, küçüklüğü, 
dünyanın büyüklüğünü, suyun soğukluğunu…  "
18,"KİMİN İÇİN? 
  Bütün hızıyla zaman, bütün büyüklüğüyle dünya, bütün hırslarımızla biz insanlar hayat 
karşısında oldukça duyarsız yaşamaya devam ediyor, kendi ‘ben’ imiz için çırpınıyor duruyoruz. 
Hayatta insana değer katan her ne varsa yarınımız uğruna heybemize atıyor, özümsemek yerine 
sadece bilmeyi tercih ediyoruz. Ancak aslında hayatın ne kadar yaşamaya değer, bencilce 
harcanmayacak kadar kısa, tek başına yaşanmayacak kadar küçük olduğunu unutuyoruz. İşte bütün 
bunları hatırlatan küçük bir odanın, küçük kalplerin ve kaybettikten sonra değeri anlaşılan küçük 
hayatlarımızın filmi “Room” adeta akıntıya kapılmış bizlere sadece durup nelere sahip olduğumuzu 
hatırlatan, benliklerimizi sorgulatan türden. Aynı zamanda sadece kendi bireysel ihtiyaç ve arzuları 
için yaşamak isteyen, bu bencil söylemleri oldukça sıklıkla ve ruhsuzca, bilinçaltına kazındığı üzere, 
dillendiren biz yeni nesle derin mesajlar da içeriyor. İşte bütün bunlar ruhlar üzerinde derin soru 
işaretleri bırakıyor: Ne için yaşıyor, nereye gidiyorum? Dünya tek kişilik ve sadece kendim için 
yaşamaya değer mi? Öldükten sonra bu dünya için bir anlam ifade etmeyecek ve hiç yaşamamış gibi 
olacaksam niye bugün buradayım? İnsanın kafasını kurcalayan adeta bir kurtmuşçasına düşüncelerine 
dolandıktan sonra onu içten içe tüketen bu sorular ancak varlığımızı, benliğimizi, isimlerimizi iyiye ve 
değerli hayatlara ittikçe yani bizler için adeta bir tetikleyici oldukça anlamlıdır. Aksi takdirde akıp 
duran hayatla birlikte tükenmek, hiç yaşamamışçasına ölmek kaçınılmaz sonumuz olacaktır.  
  Bir annenin evladı uğruna ayakta kalması, evladını yaşatmak uğruna kendinden vazgeçmesi 
veya evladı uğruna yine evladından vazgeçmesi… Akıllarımızı dumura uğratmakla kalmayıp ruhlarımızı 
sıkıp bunaltan bu ikilemlerle yüz yüze geliyoruz ilerleyen sahnelerde ve kendimize şunu sormaktan 
alıkoyamıyoruz: Ben olsam ne yapardım? Sanki sadece bu durumda düşünmemiz gerekirmişçesine, 
sadece bu durumda değerlerimizi gözden geçirip, yaşama ihtimalimizin olmaması rahatlığıyla, en 
vicdanlı cevabı veriyoruz. Oysa her gün karşılaşmıyor muyuz bu iç burkan ikilemlerle? Patlayan 
bombalara ah vah ederek sadece vakit ve vicdan öldürmek mi, vaktimizi aksiyona döküp daha iyi bir 
dünya için vicdan muhasebesi yapmak mı?  Bir şeyler öğrenirken, bir şeyler kazanırken sadece 
kendimizi düşünmemiz, insanlık veya indirgemek gerekirse toplumumuz adına hiçbir şey 
yapmamamız; bebeğini zulüm görmesine rağmen yanında tutup ondan yine onun için vazgeçemeyen 
bir annenin yaptığından farksızdır. Anne evladını nasıl yaşatmayı tercih edememişse bizler de 
insanlığı, bize ait olan toplumu yaşatmayı tercih edememiş olur, kendi benliklerimizle tükenip yok 
olmaya mahkûm olur ve çevremizi de buna mahkûm ederiz. 
  Hayat akıp giderken küçük bir odanın ‘tepe penceresinden’ baktığımızda bu acelenin, 
koşuşturmanın, her şeyle tek başımıza mücadele etmeye çalışmanın ve bunu başarı olarak 
adlandırmanın ne kadar anlamsız olduğunu tekrar anlıyoruz. Kendimiz uğruna harcadığımız yılların 
başkaları için anlamı en fazla birkaç saat gözyaşı… Ancak başkaları için döktüğümüz en ufak gözyaşı 
damlası onlar için bir ömür, onlardan sonrakiler için bir umut kırıntısı olabilir böylelikle insan gözünde 
sınırlı olan hayat ruhlarda yeşerir ve sonsuzluğa kavuşur. İşte bütün bunlar bize açıkça gösteriyor ki, 
bizleri ve ruhlarımızı iyileştiren şey paylaşmaktır. Bilindiği üzere iyiye dair her şeyi paylaşmak 
güzellikleri arttırır; ruhumuzu bunaltan ne varsa yine paylaşmak içimizdeki güzellikleri arttırdığı gibi 
çevremizin kirlenmesine de engel olur. Unutmamalıyız ki, insan sosyal ve etkilenen bir varlıktır. Çevre 
ve olaylar insanların üzerine, insanlar da çevre ve olaylar üzerine tesir eder. Bu yüzden akmakta olan 
kum taneciklerini kendimize saklamanın bir fayda vermeyeceği açıktır. Ancak onları adeta bir 
tohummuşçasına yeryüzüne saçmak, yeşermeleri adına bir umut olmak ve hatta gölgelik veren bir 
ağaç olmak için başkaları uğruna toprağın altına girmek bizleri, hayatlarımızı anlamlı ve unutulmaz yapacaktır. Ancak bu şekilde zaman mekân kavramlarını aşabilir ve ancak bu şekilde ömrümüzü 
değerli hale getirebiliriz.  "
19,"Bir Leyla İle Mecnun Hikayesi 
Yoğun bir günün sonunda işten ya da okuldan çıkmışsınız boğucu akşam trafiğini atlattıktan sonra eve 
varabilmiş yemeğinizi yemiş günlük işlerinizi bitirebilmiş ve sonunda dinlenmeye vakit bulabilmişsiniz 
diyelim. Ne yapardınız ? Eminim ki çoğumuzun cevabı televizyon izlemek olacaktır. Yayın akışının 
büyük bir bölümünü kapsayan dizilerle karşılaşacağınız aşikar.Türk dizileri hakkında konuşmak 
gerekirse, benim gözümde tamamen insanları uyuşturmak ve sorgulamalarını engellemek için 
oluşturulup kurgulanan yayın kuşağıdır. “Zengin kız fakir oğlan, köylü Ege kızının yaşantısı, zengin 
fabrikatörün mutsuz ve şımarık çocukları” gibi basmakalıp ve sürekli tekrar eden temalara sahip bu 
dizilerin süresi en az 2-2.5 saat civarı. Sizce her hafta bu kadar uzun süreli bir yapım çekmek ne kadar 
sağlıklı ? Dizilerin sağlam temellere oturmamasının en büyük sebeplerinden biri uzun tutulan dizi 
süreleri. Senaristlerin her hafta yazması gereken bölüm süreleri yaratıcılıklarını zedeliyor ve yukarıda 
bahsettiğim basmakalıp temalara yönelmek zorunda kalıyorlar. Bu durumun oyuncuları ve dolayısıyla 
da yapımcıları etkilediğinden eminim. Bu olayların hepsi dizi kalitesini tamamen düşüren faktörler... 
Bu yazıda Türk dizilerinin ve yayın akışının yukarıda bahsettiğim gibi olan bazı temel problemlerin 
sebepleri nelerdir ve nasıl çözüm bulabiliriz sizlerle onu paylaşmak istiyorum. 
Dediğim gibi dizilerdeki temel sorunların başında dizilerin süresi bulunuyor. Kendi gözlemlerini 
dayanarak söyleyebilirim ki bu kadar uzun süreli diziler sadece Türkiye’de daha doğrusu bu 
çoğrafyada bulunuyor. Amerika’daki ya da Avrupa’daki dizileri ele alacak olursak sürelerinin ortalama 
40-50 dakika olduğunu görüyoruz ve bu yapımlar dünya çapımdaki yapımlar özellikle ülkemizde de 
büyük bir kesime hitap ediyorlar. Aynı zamanda bu dizilerin elde ettiği gelirler bizim klişe 
dizilerimizden kat kat fazla. Peki çok değerli yapımcılarımız ve yönetmenlerimiz neden hala böyle 
yapımlar çekmekte ısrar ediyorlar? Benim düşünceme göre insanlarımızın bilinçlenmesini ve 
düşünmesini istemiyorlar. Çünkü dünya veya ülke gündemiyle alakalı bir konuda halkın bir fikrinin 
oluşmasını istiyorsanız 40-50 dakikalık dizide vereceğiniz bir mesaj hem diziye bir kalite katarken hem 
de amacı olan bir şeye dönüştürülmüş oluyor. Ama bizim ülkemizde 2.5 saatlik bir diziyle halkı 
uyutmak daha kabul edilebilir olarak görünüyor.  
Yapımcılarımız izlemesi gereken yol reklam gelirleri ve halkı uyutmak yönündeki amaçlarından 
vazgeçip işlerine odaklanmasıdır bence. Her hafta bir film çekmekten vazgeçip acilen dizi çekmeye 
başlamalılar.  
Dizilerimiz hakkında bahsetmiş olduğum diğer bir sorun da konu ve içerik kalitesiydi. Genel olarak 
dizilerimizin konularına baktığımda görüyorum ki hep aynı temalar üzerinden gidiliyor. Yukarıda 
örnek verdiğim yabancı dizilerin konuları hem kendine has hem de çok ilgi çekici ve olağan dışı 
konular. Sorunu  senaristlerimizde olduğunu kesinlikle düşünmüyorum çünkü yeteneklerini 
sorgulayacak seviyede olmadığımı biliyorum. Ama konu kalitesi bakımından bu kadar düşük dizilerin 
ortaya çıkmasına da bir yandan başka bir sebep bulamıyorum. Ülkemiz gayet orijinal bir ülke. Ülke 
gündemimize odaklanıp oradan ilginç hikayeler üretmek hem daha gerçekçi hem de daha kaliteli 
yapımlara olanak sunacaktır. 
Sadece yapımcıları, yönetmenleri ve senaristleri de suçlamak onlara haksızlık tabi ki. Halkımızın da 
televizyon karşısında oturup uyuşmayı ve tüm hayatını  televizyona göre ayarlamayı kendine 
yakıştırması da göz ardı edilebilecek bir şey değil. Televizyonda saçma evlilik programları ya da sıkıcı 
dizilerdense bizi sorgulamaya ve yaratıcı olmaya sürükleyecek yayınlar aramak bu sorunların 
düzelmesinde büyük bir rol oynayacağına eminim. Televizyon sadece bir eğlence ve kafa dağıtma 
aracı değildir bunu bilinçlenmek ve duyarlılık yaratmak için kullanmak mutlaka parlak bir geleceğe yol 
açacaktır. Koyun gibi yaşamayı bırakmak başkalarından çok bizim elimizde                                                                                                                     Berkay Özşeker 21601679 
 "
20,"        Her Şeyden Önce Sen 
Her gün, her hafta, her ay hayatımıza yeni insanlar giriyor ya da çıkıyor. Arkadaşlar, 
sevgililer, dostlar… Peki, bu insanların hayatımıza etkisi cidden ne boyutta? Bir insan 
hayatımızı ne kadar değiştirebilir? Geçenlerde izlediğim “ Me Before You” adlı film bunu 
ciddi manada sorgulamama neden oldu.  
Her şeye sahipken bir kaza sonucu boynundan aşağısı felçli kalan bir insanın ötanazi 
kararını etkileyecek boyutta bir etkiden bahsediyorum. Bu durum, hayatımızdaki insanları 
aldığımız kararları denetleyen bir kontrol mekanizmasıymış gibi görmeme neden oldu. 
Cidden, aldığımız kararlar ya da yaptığımız seçimler onlar tarafından denetlenip ne yapıp ne 
yapmamamız gerektiği söylenmiyor muydu? Farkında mıydık bu durumun ya da ne kadar 
etkileniyorduk bu durumdan bilmiyorum. Ama ortada bana ilginç gelen bir durum vardı. 
Hayatımıza giren her insanla biz de değişiyorduk. Yaşam şeklimiz, dünyaya bakış açımız, 
alışkanlıklarımız nerdeyse aklınıza gelebilecek her şey değişiyordu bize dair. Bu bizim 
değişim arzumuzdan daha çok “Eğer değişmezsem onu kaybedeceğim” düşüncesinin 
kafamızın içinde sürekli at koşturmasından kaynaklanıyor bence. 
Etrafıma baktığımda birilerini kaybetmemek için değişen her şeye ayak uydurmaya 
çalışan ama bunun karşılığında kendi benliğini kaybetmeye başlayan insanlar görüyorum. İşin 
komik yanı ise sen onu kaybetmemek adına değişirken, kendinden tavizler verirken en 
sonunda duyacağın şey yüksek olasılık “Sen çok değiştin” olup yine kendinle baş başa 
kalacaksın. İşte bu noktada sorgulamaya başlayacaksın. Seni sen olmaktan uzaklaştıran 
insanın hayatındaki yerini, onu kaybetmemeye uğraşırken kendi benliğini kaybedip onun 
hayatını yaşadığını fark edeceksin. Hiç kimse başkasının hayatını yaşamaya gelmedi ki 
dünyaya…   
İnsan biri için ne kendini değiştirmeli ne de birini değişmeye zorlamalı. Her şey 
bittiğinde kendi hayatına döneceksen ne diye bu değişim çabası anlamıyorum. Ortak 
noktalarda buluşup beraber kararlar almaktansa kendini bu hengâmenin arasında sürekli bir 
şeylere ayak uydururken bulmak mutlu edecek mi seni? Eğer edecekse durma devam et ama 
etmeyeceğini sen de biliyorsun. Hiçbir insan benliğini kaybetmekten mutlu olmaz çünkü. Seni 
sen yapan şeyleri bir başkası için değiştiremezsin. Bunlara toplumun kötü alışkanlık dediği 
şeyler bile dahil. İstediğin kadar biri için sigarayı bırak o gittiğinde geri başlayacaksın. Ne 
zaman ki aldığın kararları kendin için almaya başlayacaksın o zaman fark edeceksin biri için 
değişmenin aslında kendini kandırmaktan farksız olduğunu.   
Kendini kandırmaya devam ettiğin sürece olmadığın biri olarak yaşamaya devam 
edeceksin ve gün gelip dank ettiğinde “Ben ne yaptım?” ya da “Gerçek ben bu muyum?” 
dememek için kendine yalanlar söylemeyi bırak artık. Kim olduğunun, neler yaptığının, neleri 
sevip, neleri sevmediğinin farkına var. İnsanların karşına geçip “Bu sefer farklı, ben 
farklıyım, sen farklısın” demelerine aldanma. Farklı olmaya da çalışma kendin ol sadece. 
Bütün iyi ve kötü özelliklerinle kendin ol. Seni böyle kabul etmeyip seni değiştirmeye 
çalışacak insanları da hayatında tutma ve sen de onlarını değiştirmeye çalışma. Eğer 
uymuyorsanız birbirinize zorlamanın bir manası yok, sonuç olarak kimse kimsenin hayatında 
illa olmak zorunda diye bir kaide yok. Mesele karşındaki insanı zıtlıklarıyla kabullenebilmekte, onu olduğu gibi hayatında istemekte, değiştirmek için onu zorlamamakta. 
Böyle birini hiçbir zaman bulamadım ve asla da bulamayacağım diye de üzülme. Dünyada 
yedi milyar küsur insanız. Hadi bunun yarısıyla hemcins olsan geriye kaldı üç buçuk milyar 
insan. Elbet seni sen olduğun için isteyecek biri çıkacaktır. Çıkmadı mı? Yine üzülme bu sefer 
de eşsiz bir insan olmanın tadını çıkar. 
   
KAYNAK 
Moyes, Jojo. Me Before You. 2016. Metro-Goldwyn-Mayer. Film "
21," 
 Görkem TÜZEL  
21602845  
YETİNEBİLMEK 
 
Hep en yüksekte ben olmalıydım, en iyi ben olmalıydım. Olmadığımda ne mi olurdu? Çıldırır, 
delirirdim. Hayatla ilgili bütün motivasyonumu kaybederdim. Yorucu değil miydi? Çok 
yorucuydu. Hatta bazen yatağıma uzanıp hiçbir şey düşünemiyordum. Bir insan için 
düşünememekten daha kötü ne olabilirdi? Bu konudan ne zaman birilerine bahsetsem ailemi 
suçlar, bu hırsın sebebini onlar olarak görürlerdi. Oysa ailem beni ne okulda ne de katıldığım 
yarışma ve etkinliklerde hiçbir zaman hırslı biri olmaya itmemişti. Beni kimseyle 
karşılaştırmaz, çalışmaya zorlamaz, en iyi olmam konusunda hiçbir eğilim göstermezlerdi. 
Nasıl her insanın bir ham maddesi olursa benimki de buydu. Kimisi ağırbaşlı kimisi 
yaramazken ben doğam gereği hırslıydım. Başlarda beni başarıya götürenin hırsım olduğuna 
inanmıştım. Ortaokulda sınav başarısına göre sınıflar ayarlanırken beni ilk sınıfta olmayı hak 
etmeme rağmen ikinci sınıfa koymuşlardı. Köpürdüm ve koşarak bunlardan sorumlu 
öğretmenin yanına gidip sebebini sordum. Yedi yıl geçse de aradan söylediği cümleyi asla 
unutamadım: “ Seni ikinci sınıfa koyduk çünkü o zaman daha çok hırslanıp çalışacağını 
düşündük. ” . Sinirim geçmemişti hatta artmıştı çünkü öyle olduğunu ben de pekala 
biliyordum. Düşmek, geride olmak beni daha da çok çalışmaya itiyordu, öyle de oldu. Günde 
en az üç saat ders çalıştım ve bir sonraki sınavda okul birincisi oldum. Benzeri bir durum da 
lisedeyken hazırlık sınıfımda yaşandı. Bir arkadaşım İngilizcede beni geçince bütün hafta 
dışarı çıkmadan çalışıp tamamen onu geçmeye uğraştım. Cümlenin son kısmı çok önemli 
çünkü kendim için çalışmadım, onu geçmek için çalıştım. Hırsımın beni ileri taşıdığını fark 
ettiğim o yıllarda onu daha da benimsedim. Yeni bir ortamda, yeni insanlarla tanıştığımda 
kendimle ilgili anlatacağım ilk şey hırsım ve onun sayesinde elde ettiğim başarılarım olmuştu. 
Farkında değildim, bu hırs beni çok yanlış yerlere götürüyordu. Son duraktı: 
mükemmeliyeçilik. Dedim ya farkında değildim. Farkınaysa çok acı vardım. Yine hazırlık 
yılımda o zamanlar çok yakınım olan bir arkadaşımla bir grup çalışması sebebiyle tartıştım. 
Onu öyle sinirlendirdim ki sınıfı terk etti ve tam kapıdayken bana tek bir cümle söyledi: 
“Yeter bu mükemmeliyetçiliğin, herkes hata yapabilir. “ . Çok utandım. İnsan kendisiyle ilgili 
farkında olmadığı bir gerçeği başkasından duyunca o insandan uzaklaşır. Ben de hızla 
soğudum o arkadaşımdan ; ama günlerce aylarca düşündüm. Şimdi bile arada aklıma gelince 
içimi sıkar bu sözler. İçimdeki canavarla tanıştığım gün, o gün oldu. İnsanın hamurunu 
tamamen bozup baştan yapması ve o hamurun tekrar şekil alması, şeklin tutması mümkün 
müdür? Bunu bilmiyordum ama denedim, hala deniyorum. Bu yolda bana en önemli adımları 
arkadaşlarım ya da ailem attırmadı. Hiç beklemeyeceğim, kırk yıl düşünsem aklıma 
gelmeyecek bir insandı. Aklıma gelmezdi çünkü tanımıyordum bile. Lise ikiydim, bir proje 
sebebiyle tanıştım Hasan Ali Toptaş’la. Bir ay boyunca onun Gölgesizler romanını okuduk ve 
daha sonra kendisini ODTÜ’de ağırlayıp onunla kitap hakkında konuştuk. Hasan Ali 
Toptaş’la okul projesi dışında iki kez daha konuşma fırsatı yakaladım. Biri TED Ankara 
Koleji’ nin edebiyat sempozyumuydu. Birçok yazarla tanışmıştım ama Hasan Ali Toptaş 
farklıydı. 
Taşrada büyümüş, sonra kitaplarıyla taşranın dışına fışkırmış bir çocuktu o. Farklıydı benden. 
Ben olsam daha da enginlere koşmak için can atar daha iyisi için çabalardım. Küçükken 
kafasında çıkan bir yara sebebiyle onunla dalga geçilince içine kapanmış, uzaklaşmıştı 
somutluklardan. Ben olsam benimle dalga geçen çocukları yenebileceğim yollar arardım. 
Birkaç kitabı basılmamış reddedilmişti. Ben olsam en iyi olamadığımı düşünür ve pes 
ederdim, o etmemişti. Farklıydı benden, çok farklıydı. Hata yapmak, düşmek onun için 
olağandı. Birçok yazar gibi kendini kelimelerin efendisi, sayfaların hükümdarı olarak görmüyor aksine kendini kitabın altında ezmekten çekinmiyordu. Bu yüzden “Bir roman 
karşısında en perişan okur o romanın yazarıdır.”(Toptaş 222) diyordu. Oysa hükmetmek 
benlikti, yönlendirmek, istediğim yoldan gitmesini sağlamak. İpler benim elimde olmalıydı. 
Evet bana örnek olabilecek birçok insan vardı bu konuda. Düşmeyi, en iyi en güzel olmamayı 
kabullenebilen birçok insan vardı ama çok azı Hasan Ali Toptaş gibi bunu diliyle söylemeden 
belli edebiliyordu. 
“Kendimi herhangi bir yere ait hissetmiyorum.Ne bir şehre, ne bir ülkeye, ne de 
dünyaya.”(260) diyordu kitapta.Benim de asıl sorunum buydu. Tüm bu hırsın, çabanın, 
mükemmeliyetçiliğin sebebi ait olabilmek, ait hissedebilmekti. Başlarken Yalnızsın, 
Bitirdiğinde Daha da Yalnız isimli söyleşiler kitabını okurken bunun bir kez daha farkına 
vardım. 
Kitapta yer alan söyleşilerde anlattıklarını kendinden de dinlemiş olduğum için okurken onun 
sesiyle canlandı kafamda. Kendinden emin ama egoya gidecek kadar yüksek olmayan, zaman 
zaman titreyen sesini duydum kulaklarımda. Önsözde “ Yeryüzüne susmaya gelenler 
sınıfındanım diyen bir insanın, hakikaten, bu kadar konuşmaması gerekirdi.” (9) yazmıştı. 
Oysa onu üç kez kendi ağzından dinlemiş bir insan olarak ben, çok konuştuğunu 
düşünmüyordum. Ben çok konuşurdum asıl. Eğer o kendi öz ve sade anlatımını çok görüp 
bundan rahatsız oluyorsa benim başımı taşlara vurmam gerekirdi. Kendini anlatırken de 
büyüklükten , fazlalıktan kaçıyordu. Oysa ben kendimi enginlere sığdıramaz, taşırırdım. Hep 
en önlerde, başlarda olma arzum beni büyük yargılara yönlendirirdi. Sonradan anladım ki 
Toptaş’ın söyleşilerden birinde söylediği gibi “Yargılar iyi bile olsa, her zaman korkunç[tu]. ” 
(11). Bu bana Yunan septist Timon’un “epokhe” yani yargıyı askıya alma terimini anımsattı. 
Timon’a göre ataraxia yani en yüksek mutluluğa ulaşmanın yolu yargıyı askıya almaktır. 
Toptaş’la Timon arasında böyle bir bağ kurup ideolojileriyle benim için değerli olan bu iki 
insanı aklımın bir köşesine koydum. O günden itibaren her türlü büyük sözden, “En iyi 
benim.” demekten, “Yapamadım.” demekten ve en önemlisi “Yapamazsam bu benim için son 
olur.” demekten vazgeçtim. Beni yıkanın yapamamak değil, yapamadığım zaman her şeyin 
biteceği kararına varmakmış, onu anladım.Toptaş yine söyleşilerinden birinde “Ben, kendim 
olacağıma gölgem olmak isterdim.Hayatın içinde solgun solgun dolaşmak.Her herkese 
dokunmak hem de kimseye dokunmamak. Ağırlıksız olmak... Belki başka bir Hasan Ali 
vardır da ben onun gölgesiyimdir.” (27) diyor. Bu satırlardan sonra ben de kendimden biraz 
daha uzaklaşıp gölgeme yönelmeye karar verdim. Üstümdeki ağırlığı bunun kaldıracağından 
şüphem olmadı. Hayatın içinde bir koşuşturma, bir kazanma isteği olmadan “solgun solgun” 
dolaşmak, size nasıl anlatayım, çok rahatlatıcıydı. Sabah o gün nasıl ön plana çıkacağımı 
düşünmektense sabah beşte kalkıp güneş doğarken esen hafif rüzgarı hissetmeyi tercih ettim. 
Başlarken Yalnızsın, Bitirdiğinde Daha da Yalnız'daki satırları okudukça daha da farkına 
vardım, beni bu konuda etkileyen insan Hasan Ali Toptaş'tı. 
Toptaş bulutların üstünde olmaya meraklı değildi, sadece bulutların üstünü görse ona yeterdi. 
Ben de yetinmeyi öğrendim onunla. 
 
Kaynakça: Toptaş, H. A. (2014). Başlarken Yalnızsın, Bitirdiğinde Daha da Yalnız. İstanbul: 
İletişim 
 "
22,"Korkut 1 
 
Cemre Korkut  
21202427 
Kentsel Tasarım ve Peyzaj Mimarlığı 
TURK 102-1 
Başak Berna Cordan  
13.07.2015 
 
 
İNSANA VERİLEN SAFÇA DEĞERİN GÜCÜ 
  John Steinbeck’in, Amerika tarihindeki en büyük ve sıkıntılı göçünü ele alan 
kitabı Gazap Üzümleri’nde birçok ailenin yaşadığı dramı, Joad ailesi üzerinden 
anlatmıştır. Ailenin büyük oğlu Tom Joad, cezaevinden çıkıp ailesinin yanına 
döndüğünde California’ya gitmek için olan yolculuklarının telaşını görür ve ilk başta 
bu yolculuğa karşı çıkar. Ancak ailesi artık makineli tarıma geçilmesiyle çiftlikte insan 
gücüne ihtiyaç duyulmadığını ve bu nedenle yaşadıkları çiftlikte bulunamayacaklarını 
açıklayarak Tom’u ikna ederler. Yolculuk başında her aile gibi Joad ailesi de 
California’da daha iyi bir yaşama, hatta belki refah içinde olacak bir yerleşik yaşama 
sahip olma umuduna sahipti. Yolculuk ilerlediğinde karşılaştıkları sorunların yanı sıra 
sıcak ve dayanılmaz hava koşulları, büyük aile üyelerinin kaybı ve daha birçok sıkıntı 
bu umutlarını kırmaya başlamıştır.  
  Büyük California göçünde çiftçilere sözü verilen yaşamın bedeli ilk başta göç 
edenlere sadece uzun bir yolculuk olarak gözükmüştü. Ancak yolculuk devam ettikçe 
yaz mevsiminin kavurucu özelliği, aileler genelde kalabalık olduğu için erzaklarının 
yetmemesi, aile büyüklerinin koşullara olan dayanıksızlıklarından dolayı vefat 
etmeleri, hamilelerin ve çocukların dayanma gücünün şartlar zorlaştıkça azalması ve 
bazı dış etkenler aslında California’da iyi bir yaşama sahip olmanın o kadar da kolay 
olmadığını göstermektedir. Yolda karşılaştıkları sıkıntılar ve yolculuğun birçok 
sebepten dolayı çekilmez hale gelmesinin sonucu olarak çoğu ailenin çatlamasına yol 
açan göçün sonunda sözü verilen yaşama ulaşılamaması da yaşanılan yolculuğun 
en can alıcı noktası olsa gerek. California’da umdukları imkânları bulamadıkları gibi, 
fabrikaların normalde çalıştıklarının iki katı işçi alması ve daha çok kâr elde etmek 
için işçi aranıyor ilanları karşılaştıkları boşa çıkan vaatlerin sadece bir kısmını 
oluşturmaktadır. İşçilerin karın tokluğuna bu fabrikalarda çalışmayı kabul etmesi de 
göçte insanların nasıl bir sefalet çektiğini ve sonucunda ise ellerinde avuçlarında 
kalanları, zaten parçalanmış olan ailelerini daha da parçalanmaması için korumak 
uğruna kabul ettiklerini özetler niteliktedir.  Korkut 2 
 
  Daha büyük bir açıdan değerlendirilecek olursa, Amerika’nın bu göçü 
kapitalizmin sonucu olarak emekçi insanların mutlu olamayacağı, emeğinin veya 
kitapta da ele alındığı gibi vaat edilenlere ulaşılamayacağı bir sistem uygulandığı 
görülmektedir. Hızlı bir sanayileşmenin başlangıcına ayak uydurmayı amaçlayan, 
sanayi öncesinde geçimini topraktan sağlayan ailelerin bu süreçte nasıl mücadele 
ettiklerini ve sıkıntılar içinde nasıl perişan olduklarını özetlemektedir Gazap Üzümleri. 
Yolculuk sırasında insanların morallerini yükseltmek amacıyla düzenlenen 
eğlencelerine hükumetin askerleri tarafından müdahale edilmesi de sistemin katı bir 
şekilde uygulandığının bir göstergesi olabilecek niteliktedir. İnsanlar her şeye rağmen 
ufacık şeylerle mutlu olabilecekken buna bile müdahale edilmesi, hükumete göre bu 
insanların umut denen bir şeye asla sahip olmaya haklarının dahi olamayacağı 
şeklinde yorumlanabilir. Kapitalizmin bu insanların sevkini ve inancını ilk başta 
yüksek tutup daha sonrasında her türlü ufak kazançla da yetinebilecek duruma 
düşüren oyunları karşısında çoğu insan yaşadığı yerdeki yönetime ve sisteme olan 
inancını yitirmektedir. Bu rağmen bazı insanlar ileride daha iyi bir hayata sahip 
olacakları düşüncesiyle morallerini yüksek tutmaktadırlar. Bu tip insanlar mücadeleye 
ve ailelerini bir arada tutmak için ve hem kendisi hem de ailesi için daha iyi bir 
gelecek sağlamak amacıyla çaba sarf etmeye devam etmektedir. Kapitalizmin kölesi 
olmayı kabul etmek yerine, karşılarına çıkan ya da kendilerine sunulan kısıtlı 
imkanları en iyi şekilde değerlendirip, oldukları seviyeden emekleriyle yükselip 
gelinebilecek en iyi seviyeye gelmek için çalışırlar. Ancak bu şekilde, kapitalizmi 
kabul etmeyip, onu görmezden gelerek; daha doğru bir deyişle de kapitalizmin katı 
sistemini kabul eden bir sistemin parçası olmayı reddederek hem huzura hem de 
başarıya, ufak adımlarla da olsa ulaşma olasıklıklarını elde edebilir duruma 
gelebilirler. Gazap Üzümleri’nde de bu ufak adımlar insanların karşılaştıkları zorluklar 
karşısında bile yola devam etme çabalarıyla özetlenebilir. Umutlarını yitirmek 
istemeyen insanlar kayıp verseler de, hem ailevi hem de bireysel olarak yıpransalar 
da, birbirlerine verdikleri değer ve moral sayesinde yola devam etmek için 
direnmektedirler. Yolculuklarının sonunda umduklarını bulamayacakları olasılığında 
bile sevdiklerine tutunup onları hayatta tutabilecek daha iyi yaşamın o küçük 
olasılığının peşinden gitmeye devam etmektedirler.  
  Kitabın sonunda Joad ailesinin hamile üyesinin açlıktan ölmek üzere olan hiç 
tanımadığı bir adamı emzirmesi, her insanın yaşamının bir değeri olduğunu temsil Korkut 3 
 
etmektedir. Kapitalizmin sert ve kırılamayacağı düşünülen zincirlerine karşın, saf ve 
çıkarsız insanların birbirlerine hayatlarını devam ettirebilmesi için yaptıkları iyilikler ve 
yardımlar devam ettikçe, kapitalizm denilen sistemin timsahları, hiçbir zaman asıl 
amaçlarına ulaşabilecek kadar güçlenemeyecektir. "
23,"                                                Beni Siz Delirttiniz !   
 Normal ne demek? Kim belirliyor en normal olanı? Fark ettiyseniz “en” normal olanı 
dedim.  Nasıl  yani?  Normal  olmanın  da  mı  “en”  i  var?  Çok  ilginç  değil  mi?  Yaptığımız 
hareketlerin, giydiğimiz kıyafetlerin, aklımızın en ücra köşesinden geçen belki çok çılgınca belki 
de toplumda çok ayıplanacak düşüncelerin normal olup olmadığını başkalarıdan öğrenmek. 
Bana söyleyin kim koydu bu “normal”in kriterlerini! Hayır, anlamadığım nokta şu benimle ilgili 
en ufak fikrin yokken sen kimsin ki giydiğim kıyafetten ya da saçımın şeklinden benim anormal 
olduğum tanısının koyuyorsun? Benim görüşümde insanoğlu her daim mükemmeli kovalayan 
ancak mükemmel zannettiği şeye ulaştıktan sonra onu normal olarak nitelendiren, adeta küçük 
bir çocuğun abur cubur dükkânında en sevdiği şekeri aldıktan sonra daha fazlasını ve daha 
renklisini istemesi gibi, aç gözlü bir varlıktır. Ancak, kimsenin fark edemediği konu, ne kadar  
toplum içinde yaşasak da, her birimiz birer bireyiz. Hepimizin mükemmel olarak kabul ettiği ve 
ulaşmaya çalıştığı hedefi birbirinden farklı. Her bir bireyin keyif aldığı ve kendine yaşam tarzı 
olarak kabul ettiği şeyler farklı olabilir. Bundan daha doğal ne olabilir ki? Herkesin ulaşmayı 
hedeflediği şeyler aynı olsaydı, kalıplardan çıkan sabunlardan ne farkımız olurdu ki?    
  Tabii ki hedeflerimiz, sevdiğimiz ya da ilgilendiğimiz şeylerde benzerlik olabilir ama benim 
lafım o “popüler kültür” adı altında, o kültür diye nitelendirilen sabun kalıplarına o kalıplara 
uymayan kişileri sokmaya çalışanlara. Size ne kardeşim? Siz popüler kültürün kölesi olmaya 
devam edin ama bırakın o modaya ya da artık ne olarak nitelendiriyorsanız o şeye başkalarını 
uymaya zorlamayın. Bırakın o adam kendi tarzını koysun, sizden farklı düşünsün. Ha eğer size 
zarar veriyorsa yaptıkları, yargılayın hatta yerin dibine sokun ama ucu size dokunmayan her 
değneği kendinize doğru çekmeye çalışmayın.    
  Bu düşüncelerimin oluşmasını sağlayan büyük etkenlerden biri de yakın zamanda okuduğum, 
Oktay Uludok’un, 40 Şizofrenden Bir Öykü adlı yapıtı oldu. Yazarın kendi kafasında dolanan kırk 
farklı karakterin her birinin düşünceleri ve hayata bakış açıları o kadar farklıydı ki, bir an dönüp 
kendime baktım benim bile aklımdan dile getiremeyeceğim birçok düşünce geçerken, ben 
kimim de insanları düşüncelerine göre yargılayacağım? Kitabı okuduktan sonra hayata ve 
hayatın içindeki “normal” kavramına bakış açım tamamen değişti. Herkesin normal olduğu bir 
ütopya düşünün. Her ne kadar ütopya desem de, öyle bir yerin distopya olduğunu anlamak için 
profesör olmaya gerek duyulacağını hiç sanmıyorum. Herkes normal olduktan sonra, normal 
olmanın kendisi anormal olmayacak mı? Şimdi aklınızda bir bahçe canlandırın, eğer o bahçe 
sadece sarı lalelerden oluşsaydı mı daha güzel görünürdü, yoksa birbirlerinin arasına karışmış 
manolyalar, laleler, menekşelerin oluşturduğu bir bahçe mi? Belki o sarı laleler çoğunluğu 
oluşturabilir ama o bahçeyi güzel yapan her bir çiçeğin bir arada olmasıdır. İşte o sarı laleler 
toplumdaki çoğunluğu oluşturuyor, diğer çiçekler ise çoğunluğun kendilerini göre normal 
saymadıkları bireyleri.    
  Sonuç olarak, evet ben sizen farklı düşünen bir deli olabilirim ya da sokakta acıyarak baktığınız 
anormal çocuk ama bana sakın yaklaşıp da sizin normal olarak içerisinden kendinize göre 
normal sayılan gözlüğü takmaya çalışmayın. Çünkü kendim sürekli şunu soruyorum: “normal olmanın kendisi ne kadar normal ki?”. Gün gelir benim düşüncem ya da hareketlerim size zarar 
verir, o “gözlüğü” takan her bir kişinin suratıma okkalı birer tokat atmasın izin vermezsem 
namertim ama hiçbir şey yokken beni kolumdan tutup kendi dünyanıza çekmeye çalışmayın 
çünkü sizin dünyanızda benim için oksijen yok. O “normal” olarak gördüğünüz dünyanızda ben 
yaşayamam. Ha bu arada bana deli gözüyle bakanlara da bir çift lafım var: “ beni siz delirtiniz! 
”.   
   
                        -Berk Mehmet Gürlek   
Kaynakça   
Okay Uludok, 40 Şizofrenden 1 Öykü     
   "
24,"Ege Marangoz                                                                                                                      Marangoz - 1 
21402342 
TUR 101  Section 20 
Başak Berna Cordan 
Ödev 5 
16.12.2014 
MASKELİ DEVRİM 
Voila! Evet, kendisini gayet iyi tanıyoruz. Dünyanın neresinde iyi ya da kötü amaçlı bir 
devrim  ya  da  var  olan  düzeni  yıkma  çabasında  olan  insan  varsa  hepsinin  yüzlerindeki 
maskelerde görüyoruz onu; gerek haber bültenlerinde, gerek gazetelerde, gerekse sokak 
eylemlerinde… Kendisi, günümüz dünyasının despotizm ve baskıyla savaşı için, başka birçok 
soyut söylem ve basmakalıp ideolojik kaygılardan ziyade, daha evrensel, daha somut bir 
maskot,  bir  idol.  Ve  gerçek  adını  bile  bilmiyoruz.  Onu  sadece  sarfetmiş  olduğu  tek  bir 
rumuzla tanıyoruz: V. 
Peki  sırrı  ne?  Adını,  yüzünü  bile  bilmediğimiz,  kurgusal  bir  karakter  olduğunun 
farkında olduğumuz maskeli bir adamın, insanlar üzerindeki tüm bu nüfuzu nereden geliyor? 
Bu soruya sağlıklı bir yanıt bulabilmek için, her ne kadar kendisi daha eski ve ilk formu 
yine  İngiliz  Alan  Moore  ve  David  Lloyd’un  yarattığı  nispeten  meşhur  çizgi  romanın  baş 
karakteri olsa da, kendisinin dünya ile en büyük çaplı etkileşimine bakmamız gerekiyor: 
James McTeigue’nin epik filmi V for Vendetta’ya. 
Filmin konusu, esasen 2020’li yılların sonunda kaotik bir dünyada, halkı terör ve 
salgınlardan  kurtulmak  için  despot  ve  faşist  bir  yönetimden  medet  uman  karanlık  bir 
İngiltere’de, içten içe memnuniyetsizlik duyan ancak baskıdan korkan Evey isimli bir kızın, 
gizemli,  sofistike  ve  hayatının  tek  bir  amacı  olan,  ismi  V  olan  bir  adamla  tanışması  ve 
hayatının bu tanışıklık sayesinde geçirdiği radikal değişim. V, Evey’i kurtarıyor, ona yeni bir 
yol gösteriyor, ve ona acı çektirerek korkusuzluğun gerçek bedelini öğretiyor. Gerçekten de, 
elindekileri takdir etmeyi bilen, korkusuz, özgür ve bir şeyleri değiştirme gücüne sahip bir 
birey ya da bir toplum ancak acı, yokluk ve bunalımla harmanlanabiliyor. Ne yazık ki biz, 
günümüz insanları olarak çoğunlukla hayatı bilinçsiz bir bakış açısıyla irdeliyoruz ve bize 
edilen kötü muamele ve dayatılan yaptırımlara sırf toplumun huzuru bozulmasın diye ses 
çıkarmıyoruz.  Ancak  savaşlarımızda  bu  kadar  seçici  olmak  iyi  değil;  filmde  de  açıkça 
gördüğümüz  gibi,  düzene  ve  barışa  kavuşmak  uğruna  bizi  insan  yapan  temel  duygu  ve 
özgürlükleri  göz  ardı  edebiliyor  ve  onlara  saygı  duymayanlara  ses  çıkarmayı  gerekli 
görmeyebiliyoruz.  Ta  ki  bıçak  kemiğe  dayanana  dek;  peki  ya  o  zamana  kadar  hakkını 
aramadıklarımız sonunda onları aradığımızda artık orada değilse? 
Filmin,  ve  o  maskenin  nüfuzunun  bu  denli  etkili  olmasının  sebebi,  bu  sorunu 
adamakıllı, dolandırmadan ele alması ve çözüm yolunu göstermesi. Çözüm aslında basit: 
“Dayatmalardan ve onları dayatanlardan korkmayın, onlar ancak sizin izin verdiğiniz sürece 
varlar.”. Filmdeki despot iktidar bunun mükemmel bir örneği. Sözde birliğe ve düzene ( korku 
asla gerçek bir birleştirici amacı olamaz zira) bir saldırı tespit ettiği anda onu bastırmak için 
bildiği tek davranış şekline başvuruyor: şiddet, sansür ve yıldırma. Ancak bu nihayetinde   Marangoz - 2 
onun sonu oluyor, çünkü tüm bu eylemler korku yaratmak için var, ancak korkunun kaynağını 
gören ve onu defedenleri korkutmaya çalışmanın faydası ne olabilir ki? Silahlarla korkutmaya 
çalıştığınız insanlar korkuyu asıl yaratanın silahın içindeki kurşunlar olduğunu, onlar bitince 
savunmasız kalacağınızı biliyorsa onlara karşı ne yapabilirsiniz? Elbette böyle bir düşünce 
yapısını benimsemek kolay değil, yukarıda belirttiğim gibi buna giden yol acılar ve zorluklarla 
dolu. Ancak ödülü paha biçilemez; zira ancak bunu başardığınız an tamamen özgürsünüz ve 
hiçbir sınır tanımıyorsunuz demektir. 
Maskesindeki mistik, alaycı gülümsemenin altında acı çeken ve sadece kendisi için 
değil, acı çekmiş ve küçük düşürülmüş tüm yol arkadaşları için insanlık adına intikam alma 
isteğiyle yanıp tutuşan bir adamın ironisi en sağlam bu şekilde anlatılabilir ve anlaşılabilir. Ve 
siz de kendsinin izinden gitmek, onu ilham almak istiyorsanız, sizi sonuna kadar takdir ediyor 
ve bir gece 1812. Overtür eşliğinde, havai fişekleri izlerken o maskeyi değil, onun altındaki 
kurşun geçirmez fikirleri görmenizi diliyorum. "
25,"AŞK 
  Türk romancılığının önemli bir parçası, Servet-i Fünun Edebiyatı’nın en önemli ismi 
olan Halit Ziya Uşaklıgil’in en çok tanınan eseridir Aşk-ı Memnu. Romanın yazılmasının 
üzerinden yüz yıldan fazla zaman geçmiş olmasına karşın, günümüzde hâla popülerliğini ve 
önemini korumaktadır. Öyle ki, geçtiğimiz yıllarda Halit Ziya’nın bu önemli eserinden 
uyarlanılarak bir dizi bile yapıldı, ancak romanın ana konusu dışında kısmının dizide pek de iyi 
yansıtıldığını söylemek doğru olmaz. Zaten bir eseri okumanın verdiği hazzı televizyon veya 
sinemada yakalamak oldukça zordur. Bunun sebebi ise, okuduklarımızı kafamızda 
canlandırarak hayal gücümüzle ulaştığımız noktalara, bir şeyleri izleyerek varmamızın 
mümkün olmamasındandır, çünkü sinema ve televizyonda başka insanların bize sunduklarını 
takip etmek mecburiyetinde kalırız ve bu durum hayal gücümüzü belirli bir noktada tutar. 
Okumak ise kendi zihnimizde canlandırmamıza açıktır. 
  İlk olarak Batı etkisinden önce sade ve kaba olarak nitelendirilen Türk romancılığı, 
Halit Ziya Uşaklıgil’in ardında yeni bir soluk kazanmıştır âdeta. Aşk-ı Memnu içerisindeki güzel 
betimlemeler, süslü ve ustaca anlatımı ile dikkat çekiyor. Romanın belirli bir karaktere sahip 
olduğu okudukça anlaşılıyor. Olaylar arasında yapılan çevre betimlemeleri çok ayrıntılı ve 
güzel. Örneğin bir oda betimlemesinde kendinizi o odanın içinde hayal edebiliyorsunuz ve 
betimlemeler doğrultusunda sanki ortada durup kafanızı sağa, sola çevirdikçe detayları kendi 
gözlerimizle görüyormuş hissine kapılıyorsunuz. Çevre tanımlamasının bu denli kuvvetli 
olması okurken aldığınız hazzı arttırıyor ve olayları takip etmenizi kolaylaştırıyor. Elbette Halit 
Ziya’nın tek başarısı bu değil. Çevre betimlemelerinin yanı sıra insanların betimlemeleri de 
harika. İnsanlar her ne kadar aynı şeyleri okusalar da zevkleri doğrultusunda farklı şeyler 
hayal ederler. İnsan yüzünün güzelliği görecelidir nasıl hayal edildiği her zaman tahmin 
edilemez fakat benim fikrime göre Halit Ziya’nın başarılı ve güzel betimlemeleri romanın 
karakterlerinin fiziki yapıları ve hareket etme biçimleri konusunda birçok insana benzer 
düşünceler hissettirmiştir. Buna ek olarak karakter analizleri ve duygusal betimlemeler de 
çok etkileyici. Mesela Bihter ve Behlül isimli karakterlerin düştüğü zorlu durumlar sırasında 
yaşadıkları gergin anları sanki o anı kendiniz yaşıyormuşçasına kalp atışlarınızda hissedip 
gerilebiliyorsunuz. Günümüzde gazetelerde okumaya, televizyonlarda görmeye alışık 
olduğumuz entrikalı olayları Aşk-ı Memnu’da okuduğumuzda o dönemde her şeyin ne kadar 
zor olduğunu anlayabiliyoruz. Hiçbir zaman geçmişi bu günki dünya olarak göremeyiz fakat 
bu günki gerçekler o zamanlarda da vardı. Eskiden insanların bilgiye ulaşabilecekleri yollar 
okudukları şeylerden elde ettikleri yada başkalarından duyduklarıydı. Halit Ziya eserleriyle 
insanımızın yaratıcı düşünmesine ve olaylara farklı bakış açılarıyla yaklaşabilmeyi 
göstermiştir. Bu anlamda Batılı tekniği Türk romanına faydalı olmuştur. Çevre ve karakter 
analizleri doğrultusunda okuyucunun hayal gücünün gelişmesine, farklı ve detaylı 
düşünebilmesine yardımcı olmuştur. 
  İkinci olarak eski Türk romancılığının basit ve sade yapısından farklı olarak Aşk-ı 
Memnu’da özenle hazırlanmış süslü, sanatlı ve şiirsel bir anlatım mevcuttur. Bu özenle hazırlanmış, ince ince işlenmiş sanatsal anlatım çok zor ve usta işidir. Aşk-ı Memnu’nun 
önemi bu şekilde daha da artmıştır, ancak bu değerli özellikler maalesef romanın dili günlük 
hayatta kullandığımız dilden uzak ve oldukça ağır bir dile sahip olmasına neden olur. Halit 
Ziya Uşaklıgil bunu fark ederek daha sonradan eserini kendisi sadeleştirmiştir. Buna rağmen 
günümüzde Aşk-ı Memnu’yu yeni baskılarda mevcut olan küçük açıklayıcı notlar ve bazı 
kelimelerin anlamlarının günümüzdeki karşılığı olmadan yüzde yüz anlayabilmek mümkün 
değil. Bu olayda eserin yazılmasının üstünden yüz yıldan fazla zaman geçmesinin de etkisi var 
fakat, dilin anlaşılmazlığının asıl sebebi süslü ve sanatlı anlatımların yoğun biçimde 
kullanılmasıdır. 
  Okuma konusunda çoğu ülkenin gerisinde kalmış durumdayız ve bu konuda çok 
ilerleme kat edemedik. Her şeye rağmen Aşk-ı Memnu gibi bizim için önemli olan ve örnek 
teşkil eden eserleri okumalıyız. Eser yüz yılı aşkın süre önce yazılmış olmasına ve çok ağır bir 
dile sahip olmasına rağmen edebiyatımız için bu denli önemli bir eseri günümüz insanının 
okuyabileceği hale getirmek için çalışan insanlarımız olmasından dolayı çok memnunum. 
Böyle olayları önemsemeli ve kıymetini bilmeliyiz. Halit Ziya Uşaklıgil’in Aşk-ı Memnu 
romanının kesinlikle okunması gerektiğini düşünüyor ve herkese tavsiye ediyorum. "
26,"İlteber Ayvacı 
21301365 
TURK101.41 
Ben birine hiç mektup yazmadım... 
Ben hiç birine mektup yazmadım. Kalemimi kelimelerimin hâkimiyetinden çıkarıp duygularımı 
kâğıdıma aktarmadım, aktaramadım. Hele ki birine, ona karşı hissetlerimi içimde barındırdıklarımı hiç 
mi hiç mektup yazarak söylemedim, söyleyemedim. Çünkü hep korktum. Evet doğru duydunuz 
korktum. Ben duygularımdan onların gücünden korktum. Hangi insan tereddütsüzce yazabilir ki 
duygularını? Yada hangi insan sansür koymadan yaşar kendi benliğinde.. ve o benliği başkasına açar. 
Sanırırım bu nedendir ki Franz Kafka’ya karşı hayranlık duymaya başladım. Bir erkeğin – gerçi cinsiyet 
fark etmeyen duygular ortaya girince- hiçbir kısıtlayıcı unsur olmadan kendini ifade etmesi ve bunu 
sevdiği kadına aktarması belki de cesaretin aşk tarafından kırıldığının en güzel kanıtlarından biridir. 
Sonu ne olacak nasıl olacak kavuşabilecek miyiz demeden nasıl yaşınılıyorsa o an, olduğu gibi öylece 
ifade etmek belki de bu hayattaki en güzel ve özel yeteneklerden biridir. Aşkın iki kişi arasındaki 
bağdan ötürü ortaya çıktığı söylense de insan aslında kendi bencilliğini ve en önemlisi yalnızlığı 
bırakamayan bırakmaya korkan br varlıktır. Birazcık insanların içine girdiğinizde onları keşfetmeye 
başladığınızda bunu çok kolayca farkına varabilirsiniz. İşte ben de o insanlardan biriyim. Hayatımda ne 
olursa olsun kendimi düşüncelerimi sansürsüzce başkasına açmakta o kadar çok zorlanıyorum ki bu 
yüzden hayatta bencil yanımı ve yalnızlığı seçen benliğimi yaşıyorum. Ama bir kez de olsun mektup 
yazmayı deneyeceğim ve bu mektubum kısa ve öz olacak. Tahmin edebiliyorum kime olduğunu merak 
ediyorsunuz haklısınız da merak etmekte ama bu birine değil bir hisse bir duyguya ben Franz kafka ile 
Milena’nın sahip olduğu adını imkânsız koyduğum aşka mektup yazacağım.  
…. 
Nasıl başlayacağım nereden başlayacağım bilemiyorum. Aklımda o kadar düşünce o kadar his o kadar 
cevaplarını arayan sorular var ki hepsini harmanlayıp sunmak şimdi çok zor geliyor bana. Ne de olsa 
ilk defa mektup yazıyorum. Hele ki şimdi karşımda imkânsız olunca daha da birbirine karışıyor 
kelimelerim. Merak ediyorum ve soruyorum sana.Sen imkânsız, imkânsızlığı barındıran aşk! nasıl bu 
kadar kuvvetli bir güce sahipsin? Nasıl oluyor da sonu belli olmayan bir yolda insanları bir araya 
getiriyorsun? Hani insanoğlu kendine armağan edilen beş duyusunu kullanarak bişiler elde etmek 
,onları yaşamak ister ya sen nasıl oluyorda onlara gereksinim duymadan ruhları bir araya 
getirebiliyorsun? Şimdi karşındayım küçük bir çocuk gibi. Âdeta o küçük çocuğun babasından 
beklediği cevaplara açlığı gibi açım simdi senin cevaplarına. Kendi benliğimde yalnızlığımda 
kaybolurken nasıl oluyor da birini hayatımın ayrılmaz parçası yapabiliyorsun. Ey aşk sana soruyorum 
sen nasıl kavuşmanın imkânsız olduğunu bile bile insanları kendi kölen haline getirebiliyorsun?  
.. 
Denedim ama yine olmadı.Ne olmadı diye soracaksınız biliyorum.Görmediniz mi hâlâ? sorular 
soruyorum hala kendimi ifade edemiyorum. Belki gerçek hayatta bunu birine karşı yapmak zor 
gelecek bana ben Franz Kafka’nın kendine ait güvenine,sevgisine sahip olamayacak kadar güvensiz 
hissediyorum ama deneyeceğim ne olursa olsun bir kez daha.. 
…. Ey aşk! Ey imkânsızı her zaman kendine idol olarak benimseyen aşk işte karşındayım. Ben sana senin 
sahip olduğun güce körü körüne tutkuyla bağlıyım. Ey aşk önünde diz çökmeye hazırım. Beni de 
imkânsızlığın içine alsan da içtenlikle yaşamaya hazırım. Çünkü anladım ki bu aşk iki kişiden çok iki 
ruhun arasında .. ve anladım ki senin gücün insanlaeın ruhlarından aldığın özütlerde saklı. İşte 
karşındayım bir Franz Kafka veya Milena değilim ama en az onlar kadar sana saygım, büyülü gücüne 
tutkum var. Ve eminim ki günün birinde seninle hesaplaşacağız ve bu sefer sen imkânsız 
olmayacaksın. 
… 
Her ne kadar tam aktaramasam da bir şeyler söyleyebilmek de güzel. Franz Kafka ve Milena aşkkı 
gözlerin görmediği kalplerin ise göz görevi gördüğü ruhlarının evlerini oluşturduğu kalemlerinden 
dökülen kelimelerin ise bu eve giden yolların taşlarını meydana getirdiği dillere destan bir aşktır. O 
kadardır ki onlar aşkın ismini imkânsız değil, imkânsızın ismini aşk koymuşlardır,. "
27,"Korkuyu Beklerken 
Hayaller kuruyorum. Mutlu olduğum, içinde hüzün barındırmayan ve kısa bir 
süreliğine de olsa hayatımı mükemmelmiş gibi gösteren hayaller. Gerçekliğe dönmek, 
o kusursuz hayallerden sıyrılmak zor oluyor elbette. Bambaşka bir dünyanın içindeyim 
çünkü. Kendi hayatımda olan biten ne kadar olumsuzluk varsa yok oluyor birden. 
Yenilgilerim, kaçışlarım, çaresizlik içinde sürüklenişlerim, başarısızlıklarım, 
kayıplarım… Hepsi yok oluyor. Bunların yerini saf mutluluk ve huzurdan ibaret bir 
hayat alıyor. “Evet, mutluyum artık!” diyorum. Sonunda istediğim hayata, yaşamak 
istediğim o rüyaya kavuşuyorum.  
Hayaller her zaman mutlu eder beni. Hayallerimden uyanıp dünyama açtığım 
zaman gözlerimi, kendimi uçsuz bucaksız bir mutluluk denizinde yüzmüş gibi 
hissederim. Kitaplar da böyledir işte. Bir kitabı okuyarak kim bilir kaç farklı hayal 
denizinde kulaç atmışımdır bu zamana kadar? Kaç kitabın içerdiği hayali kendi hayalim 
bilip mutluluk duymuşumdur? Belki de yüzlerce. Evet, okuduğum kitaplarla mutlu 
olan bir insanım. Her hikâyeden kendimi mutlu edecek çıkarımlar yaparım. Kendi 
hayatımdan farklı hayatlara tanık olma şansını yakalıyorum böylece ve farklı insanların 
mutluluklarıyla mutlu oluyorum. Kitap okumaktan beklentim de farklı insanların 
yaşamlarındaki bir parça hâline gelip onlarla mutlu olmaktır fakat yakın zamanda bu 
beklentimi yerle bir edecek bir kitapla tanıştım: Oğuz Atay-Korkuyu Beklerken. Onca 
beklentim, mutluluk hayalim bu kitapla yok oldu gitti sanki. Mutlu hayaller beklerken 
öyle bir karmaşanın içinde buldum ki kendimi hikâyelerden sonra uzun süre kendime 
gelemedim. Karakterler negatif kişilerden oluşuyordu: Mutsuz insanlar, dışlananlar, 
çaresizlik içinde intihara sürüklenenler, akıl sağlığını yitirmiş olanlar… Şaştım kaldım 
içinde bulunduğum vaziyete. Gerçek dünya zaten birçok sorunu barındırıyordu ve 
böyle hikâyelerle kendimi daha da üzmek istemiyordum. Kitapları okumadan 
bırakmak huyum değildir. Kendimi ikna ettim ve başladım yeniden okumaya. Bazen 
bunalarak bazen içim sıkılarak okudum fakat insan sonradan anlıyor Oğuz Atay’ın 
yapıtlarının değerini. Bir türlü dikiş tutturamayan onca insanın öyküsüne rağmen zevk 
alarak okuduğum kitaplardan biri oldu Korkuyu Beklerken. Her sayfada diken 
üstündeydim. “Acaba bu hikâyedeki bahtsız kişi kim?” sorusu sürekli beynimi meşgul 
etti. Gerçeklikten uzaklaşmaya çalışan insanları tanıdım Atay’ın hikâyelerinde. Çoğu 
zaman da öyle hayatlara tanık oldum ki dünya bu insanların suratına kapılarını çoktan 
kapatmıştı. Çaresizlik içindeydi herkes. Yaşamak zor, ölüm kurtuluştu. Yadırganan, 
toplumun dışına itilen o kadar insan gördüm ki bu hikâyelerde kendi hayatıma –
sadece  monotonluğundan şikâyet ettiğim hayat- şükreder oldum. En çok 
Unutulan’dan etkilendim mesela. Öyle büyük bir çaresizlik ve sessiz yakarışlar gördüm 
ki Unutulan’da, kendi hayatımı sorguladım. Belki benim de üzdüğüm birileri vardı bu dünyada. Sonucu hikâyeki gibi ağır olmasa da belki istemeden zarar vermiştim 
insanlara. Peki ya öyleyse bunun pişmanlığını yaşayacak mıydım? Yoksa hayatıma 
kaldığım yerden devam mı edecektim? Babama Mektup öyküsündeki gibi yıllar 
geçtikçe babama mı benzeyecektim yoksa? Korkuyu Beklerken’i okurken hayatımı 
sorgulamamak mümkün değildi. Belki biraz fazla hayal ürünüydü hikâyeler ama ben 
de yaşıyordum zaman zaman çaresizliği, arada kalmışlığın dayanılmazlığını, yalnızlığı 
ve başarısızlığı. Kendi hayatımı sorguladım durdum böyle. Kendimi hikâyelerdeki 
kahramanlarla kıyasladım. Meğer kitaplar sadece mutluluktan ibaret değilmiş. Bir 
kitap, içinde ne kadar farklı duygu barındırıyorsa ve insana kendini sorgulatıyorsa 
insanda sonsuz bir etki bırakıyormuş. 
Bu sefer hayaller yok. İnsanın kanını donduran bazı talihsiz hikâyeler var. 
Kendini ifade edemeyen, gerçeklerin acımasızlığından kaçmaya çalışan, dünyadaki 
yerini bir türlü bulamayıp çaresizlik için kıvranan insanlar var. Bu hikâyeler sayesinde 
insanlığın karanlık yüzünü gördüm ve anladım ki kitapların görevi sadece mutlu edip, 
mutlu hayaller kurdurmak değilmiş. Bir kitabın düşündürmesi ve o kitabı okuyan 
insana kendi hayatını sorgulatması gerekliymiş. Bir kitaptan etkilenmek böyle 
oluyormuş aslında. Alışılmışlardan ve kalıplardan sıyrıldım Oğuz Atay’ın Korkuyu 
Beklerken’i ile. Yaşamak ile yaşamamak arasındaki ince çizgide gidip gelen ve 
kaplumbağa misali kabuğunda yaşayan onca insanın hayatına tanık olmamı sağlayan 
Oğuz Atay’a bir teşekkür borçluyum, öyle değil mi? 
 "
28,"ANORMAL OLAN KİM? 
Sabah kalk, okula git, ödevlerini yap, ders çalış ve tekrarla… Derslerine sıkı çalış, 
öğretmenlerinin anlattıklarını ezberle ve sınavda aynılarını tekrar et. Tebrikler, sınıf 
birincisisin! Peki neden sınıf birincisi olmak için çabalıyoruz, birinci olmasak ne olur? Neden 
sürekli bir yarış içerisindeyiz? Aynı şeyler, aynı konular hakkında yarışıyoruz. Hayal 
gücümüzün, farklı bakış açımızın bir önemi yok; sadece bize söylenenleri yapmalıyız ve bize 
söylenenleri yapabilmek zorundayız, çünkü bunları beceremeyenler aptal olanlardır(!). 
  Bir çocuk düşünün, dokuz yaşında. Ona söylenenleri anlayamıyor, okumakta ve 
yazmakta zorluk çekiyor fakat uçsuz bucaksız bir hayal dünyasına sahip. Etrafındakileri bu 
hayal dünyasına göre yorumluyor ve başkalarının göremediği şeyleri görebiliyor. Ama 
derslerinde başarısız olduğu için etrafındaki çoğu kişi tarafından aptal olarak nitelendiriliyor 
ve onunla alay ediliyor. Taare Zameen Par isimli bu film bana böyle bir çocuğun ne kadar 
eşsiz birisi olduğunu ve yapabileceklerinin sınırının olmadığını fark ettirdi. 
  Toplumumuzda belirli kurallar, normlar var ve bütün insanların bu kurallara uyması, 
bu normları itiraz etmeden kabul etmesi bekleniyor. Ancak böyle bir beklenti içine 
girdiğimizde bütün insanların birbirinden farklı olduğu gerçeğini göz ardı etmiş oluyoruz, 
insanların özgürlüğünü kısıtlıyoruz. Eğitim, bu normların oldukça yaygın olduğu toplumsal 
alanların başında geliyor. Bütün bu normları kabullenip, herkesin yaptığı şeyleri yapmamız 
isteniyor. Öğrenciler sanki birer yarış atı gibi görülüyor, sürekli birbirimizden daha iyi 
performans göstermemiz bekleniyor. Özellikle anne ve babanın böyle bir beklenti içinde 
olması öğrenciyi büyük bir stres altında bırakıyor. “Acaba başarısız olursam, anne ve babamı 
hayal kırıklığına uğratırsam ne yaparım?” diye düşünmeden edemiyorsunuz. Bu şekilde 
öğrencileri sürekli bir yarış içinde tutan eğitim sistemini doğru bulmuyorum. Çünkü her insan 
farklı düşünür, farklı hayal eder ve farklı davranır. Her insanın kendisine özgü bir yeteneği 
vardır. Her insanın aynı şekilde davranmasını beklemek yerine kendilerine özgü yeteneklerini 
açığa vurmalarına fırsat verilen bir eğitimin gerektiğini düşünüyorum.  
 Filmde de bu konu çok etkileyici bir biçimde ele alınmış. Bu etkileyici senaryo, özel 
yeteneklerini açığa vuran insanların dünyayı değiştirerek daha iyi bir yer haline 
getirebileceğinin farkına varmamı sağladı. Her insanın içinde dünyayı değiştirebilecek çok 
özel bir kişinin yattığını anladım, yeter ki onu dışarı çıkarabilecek bir fırsat bulsun. Anormal kavramına bakış açınızı değiştiren bir film bu. Anormal olarak nitelendirilen 
birinin aslında kendisine özgü özelliklerini sergilediğini anlıyorsunuz. Onları anormal olarak 
nitelendirerek onlara haksızlık ettiğimizi anlıyorum. Anormal olanlar aslında onlar değil, 
birbirini taklit eden insanlar, yani bizleriz. Toplumsal kurallara uygun hareket etmeye 
çalışırken kendimize özgü özelliklerimiz kaybediyoruz ve birbirimizi taklit ediyoruz. 
  Ayrıca filmdeki kahramanımız Ishaan’ın “normal” olarak tanımlanan dünyaya uyum 
sağlamasında çok büyük emeği olan öğretmenin de bizim için bir model olması gerektiği 
kanısındayım. Öğretmenler, çocukların sahip olduğu bu yetenekleri sergilemesinde çok 
önemli etkenlerdir. Öğrencilerin bakış açılarını genişletmekte ve hayal dünyalarını açığa 
vurmalarında hayati rol oynarlar. Bunun gibi daha çok öğretmene ihtiyaç duyuyoruz bu 
yüzden filmdeki öğretmen karakteri bizim için önemli bir model. 
  Özetlemek gerekirse, bu filmi izledikten sonra toplumumuzda bulunan belirli kalıplara 
uygun yaşamaya çalışarak eşsiz özelliklerimizi yok ettiğimizi anladım. Özellikle eğitim 
alanındaki bu kalıplar çocukların bu eşsiz özelliklerini açığa çıkarmasına engel oluyor, hayal 
dünyasını ve özgürlüğünü kısıtlıyor, belki de dünyayı değiştirecek kişiliklerin oluşmasına engel 
oluyor. Daha iyi bir dünya için bu kalıpları yıkmalı, kendimiz olmalıyız ve bize özgü olanı açığa 
vurmalıyız. 
                  Ahmet Canberk Baykal "
29,"BAZEN SIKICI, HER ZAMAN GERÇEK AŞK 
 
 
 
Cümlelere “keşke” ile başlamak gibi can sıkıcı durumlar vardır ya hani, maalesef bazı cümle 
başlarına bu kelimeyi getirmeden başlayamadığınız kötü durumlar da vardır. Okumayı 
bitirdiğim anda Milena’ya Mektuplar da bende kocaman bir “keşke” halini aldı. Dedim ki 
keşke yalnızca Kafka’nın yazdığı mektuplar değil de, ona karşılık olarak Milena’nın yazdığı 
mektuplar da olsaydı. Çünkü gerçek hayatta da nasıl yüz yüze yapılan bir konuşmada karşı 
tarafı dinleyememek insanlar için çok büyük bir eksiklikse, böylesine büyük bir aşkta da 
karşı tarafın sessiz kalması o derece sıkıntılı bir durum. Hatta daha kötü bile diyebiliriz ya da 
en kötüsü... Kafka’nın aşkı gibi bu denli güçlü ve müthiş bir aşkla sevdiğimiz kişiden karşılık 
alamamak son derece olumsuz bir durum olsa gerek ki bu da bizi oldukça kötü etkiler hatta 
bunalıma bile sokabilir; kısacası ruhsuz bir insan haline gelebiliriz. 
 
Kafka’nın yaşadıkları da sanırım bunlardan ibaret. Milena’ya Mektuplar, ruhu fazla 
huzursuzlaşan hatta ruhsuzlaşan bir aşk adamının yaşamış olduğu ikilemleri, güvensizleşmeyi 
açığa çıkaran tarzdaki mektupların kitabı olmuş. Karşılıklı aşk yaşayan tarafların çözebileceği 
özel olayları barındıran bu kitap, edebi anlamda Franz Kafka’nın başka yapıtlarına göre biraz 
daha alt düzeyde kalmış bence. Kafka, gerçek hayatında atlatılması zor dönemlerden geçmiş 
bir insan olmasına rağmen, kendine kalmasını isteyebileceği bir olayı bizim büyüte büyüte 
izlememize müsade etmiş. Bu durum kimine göre ilgi çekici bir hal alabiliyorken kimine göre 
de sıkıcı olabilir. Bana biraz sıkıcı geldi ama bu sıkıcılık içerik anlamında değil. Bu kitapta 
sadece Kafka’nın kendisini ve yaşadığı aşkı tanıyorsunuz. Gerçi zaten tüm kitaplarda 
yazardan bir parça vardır ya da bütün kitaplar yazarın bir parçasıdır ama bu “aşk” dediğimiz 
mevzu bizim farklı bir kimliğimizi ortaya çıkarır. Kafka’nın Milena’ya Mektuplar kitabında 
da onun ortaya çıkan diğer kimliğini tanıyorsunuz. Bana sıkıcı gelen olay bu. Edebi anlamda 
sıkılmak istemezseniz bu kitabı okumadan önce Kafka’nın kendini anlatmadığı diğer 
kitaplarını okumanızı tavsiye ederim. Aslında Milena’ya Mektuplar bir aşk kitabından ziyade 
bir “Franz Kafka’yı ve onun aşkını tanıma” kitabıdır ve oldukça ayrı bir alanda yürümektedir. 
 
Bir de korku unsuru var tabii. Kitabı okuduktan sonra korkunun ne kadar kötü bir duygu 
olduğunu anladım. Huzursuz olma durumu da diyebiliriz buna ama kitabın yazarı Franz 
Kafka olduğu için her türlü duyguyu, düşünceyi hatta en derin aşkı bile bulabiliyorsunuz bu 
kitapta. Gerçek hayatta karşılaştığınız durumlara karşı nasıl hareket etmeniz gerektiğini 
bilmek için, okunması oldukça faydalı ve gerekli kitaplardan biridir Milena’ya Mektuplar. 
Okunması aynı zamanda ilginç de kitaplardan biridir çünkü yazarının, tüm kağıtların ve tüm 
yazıların ortadan kaldırılması gibi bir vasiyeti vardır. Böyle bir vasiyeti bulunan bir adamın, 
aşkına yazmış olduğu mektuplarını okuma duygusu; gerçekten ilginç... Bu eserin başka bir 
açıdan da farklılığı var. Milena’ya Mektuplar’ı okuduktan sonra başka hangi mektup kitabını 
okursanız okuyun, bu kitaptaki mektuplar aklınızda kalıyor. Yani bu mektuplardan dolayı 
insan diğer mektuplarda da Franz Kafka tarzı yazılar bekliyor. 
 
Başta da söylediğim gibi sadece tek taraflı bir aşkın anlatıldığı bu eser başlarda sizi sıkabilir 
hatta yazarın kendisini okumaktan tüm kitap boyunca bile sıkılabilirsiniz o yüzden benim 
tavsiyem Milena’ya Mektuplar’ı okumadan önce Kafka’nın daha farklı türdeki kitaplarına 
biraz göz atmanızdır. Birkaç farklı kitaptan sonra bu kitaba yönelmek eminim herkesi daha 
fazla tatmin edecektir. 
Aybars KARASU, 21200733 
 
Turk 101-1 
 
Milena’ya Mektuplar/Franz KAFKA 
 
23.10.2014 
 "
30,"YAŞAMIN SATIR ARALARI, AMERİCAN BEAUTY 
26.09.2014/Ilgın ÇAMOĞLU/21301978 
 
Bir öyküde, bir romanda, bir filmde ya da bir sanat eserinde satır aralarına ne kadar  
çok şey sığdırılabilir? Yaratılmış karakterlerin yaşamları, gerçek hayata derinlemesine  
dokunabilir mi? Bana bu soruları sorduran, şu güne kadar yaptıklarımı sorgulatan bir film  
izledim geçen akşam. Üzerine saatlerce düşündükten sonra Sam Mendes’in yönetmenliğini  
yaptığı, 1999 yapımı ödüllü “American Beauty” filmini yalnızca bir film olarak  
adlandırmanın haksızlık olduğuna karar verdim. Çünkü herkesin hayatını bir yerden  
yakalayabilmiş, içinde sayılamayacak kadar çok mesaj olan, insan zayıflıklarını muhteşem  
karakterlerle birleştiren, üzerine sayfalarca yazı yazılabilecek bu yapım yalnızca bir film  
değil, insan hayatına gizlenmiş satır aralarıdır belki de.  
 
Filme daha yakından baktığımızda, her karakterin zayıflıkları olduğunu ve bu  
zayıflıkları saklamak için başka karakterlere büründüklerini görüyoruz. Karakterlerin  
yüzlerindeki bu maskeler, onları güçlendirmek yerine mutsuz ve daha zayıf bireyler hâline  
getiriyor aslında. Böylelikle kurdukları ilişkiler, aile yaşantıları, istedikleri ve yaptıkları da  
sorunlu oluyor. Örneğin, Burnham ailesi ilk bakışta her şeye sahip, güzel bir yaşamları olan  
bir aile gibi gösteriyor kendini. Ancak kapıdan içeri girdiğimizde, muhteşem güllerle kaplı  
bahçelerinin ve oldukça iyi görünen aile ilişkilerinin kocaman bir maske olduğunu görüyoruz.  
Anne Carolyn, başarı takıntısını gizlemeye çalışan, hırslarının içinde boğulmuş, yaptığı iş  
dışında hiçbir şeyden memnun olmayan dağılmış bir kadın. Baba Lester, çalıştığı işten  
memnuniyetsiz, kendine özgüveni azalmış, eşine saygı duymayı bırakmış ve istediklerini  
gerçekleştirememiş bir adam. Evin çocuğu Jane ise, kendini beğenmeyen, ailesini sevmeyen  
ve ailevi sorunlarıyla baş edemediği için savrulan, kaybolmuş küçük bir kız. Filmdeki diğer  
çarpık aile ise Fitts ailesi. Anne akıl sağlığı yerinde olmayan, konuşmayan, kendi yarattığı  
dünyasında yaşayan bir kadın. Baba Colonel, kendi zayıflığını gizlemeye çalışan ve bu  
yüzden oğluna çok yüklenen, kendiyle barışamamış homoseksüel bir asker. Oğulları Ricky  
ise, baba baskısından kaçışı uyuşturucu kullanıp satmakta bulan, kendiyle yüzleşmekten  
korktuğu için sapıklık derecesinde insanları röntgenleyen, psikolojik sorunları olan bir çocuk.   
Bahsettiğim karakterlere bakarsak eğer, çok çarpıcı bir sonuçla karşılaşıyoruz. Bu  
karakterlerden hiçbiri kendiyle yüzleşemiyor, kendini sevemiyor ve hepsi bir maske takıyor,  
sonrasında da her biri başka yerlere savruluyor, sorunlu ilişkiler içerisine giriyor. Kimisi  
kızının arkadaşına karşı çarpık hayaller kuruyor, kimisi kırılganlığını gizlemek için yalan  
söylüyor, kimisi de aldatıyor. Filmde hayatın güzelliklerini en çok görebilen, onlar için  
yaşadığını söyleyen Ricky bile aslında sadece gerçeklerden, gerçek güzelliklerden saklanıyor.  
 
Film birçok çarpık hayatı birleştirmiş senaryosunda. İnsanların gerçekleştiremedikleri  
hayallere ve bunlardan kaynaklanan mutsuzluklarına, kendi sorunlarından kaçmak için başka  
karakterlere sığınmalarına, korkularıyla yüzleşemedikleri için maske takmalarına ve en  
önemlisi tüm bu hayat karmaşası içerisinde gerçek güzellikleri kaçırmalarına değinmiştir. Ve  
asıl vermek istediği mesaj ise şudur: Ne zaman öleceğimizi bilemeyiz, belki yarın belki yıllar  
sonra. Ancak zaten önemli olan aslında ne zaman ya da nasıl öleceğimiz değildir. Önemli  
olan, ölmeden önce hâlinden memnun olabilmek ve “Harikayım!” diyebilmektir. Ve eğer bir  
insan sabah uyandığında kendini mutlu hissetmiyorsa, başka birinin hayatını yaşıyorsa ne  
zaman öleceğinin bir anlamı yoktur, o zaten yaşamıyordur. 
 
Her ne kadar senaryosu çarpık olarak adlandırılabilecek potansiyele sahip olsa da,  
filmi incelerken ya da üstünde düşünürken yapılması gereken şey satır aralarını okumak.  
Senarist bize yozlaşmış Amerikan yaşantısını göstermeye çalışmıyor aslında. Asıl başarmaya  
çalıştığı, çarpıcı olayları anlatıyormuş gibi görünmekle beraber, her insanın içinde  
duyabileceği güvensizlikleri, korkuları ya da kaçış isteğini bu filmin her dakikasında  
göstermek ve insana yaşadığı hayatı sorgulatmak. Film bittikten sonra insan düşünmeden  
edemiyor; “Hayatta istediğim yerde miyim?”, “Kendim için neler yapıyorum?”,  
“Korkularımdan saklanıyor muyum?”, “Gerçekte ben kimim?”.  
 
 
 
 "
31,"1 
 
 
Ezgi Hamuryen 
Turk102 Section21 
Gönenç TUZCU  
09.10.2014 
 
 
 
                                                      
 
 
 
  
                                    Gerçek Aşkların Arasına Mesafe Girmez 
 
Ne vakit gerek dizisi gerek filmi yapılsa her alanda ve her zaman ses getiren yapıtlardan 
biri oldu şüphesiz Çalıkuşu. Usta yazar Reşat Nuri Güntekin’in kaleminden takvimlerin 1922’yi 
gösterdiği yılda çıkan eşsiz romanlarından sadece biridir. Okuduğum bu roman genç, yaşlı, âşık 
hatta  âşık  olmayan  her  kesime  hitap  edebilecek  ve  dahası  sayfalarında  insanın  kendisini 
bulabileceği hayattan bir kesit gibidir. Kitabın genel bir özetinden söz edecek olursak eğer roman 
Anadolu’da geçen hem tatlı hem de acıklı bir aşkı konu edinmiştir ve aynı zamanda bu aşk 
üzerinden de o zamana dair bilgiler de veriyor. Çalıkuşu samimi aşk hikâyesiyle, üslubuyla ve o 
tarihlerin güzel yaşantısıyla okurken hiç sıkılmadığım tabiri caizse bir solukta bitirdiğim bir 
roman oldu. 
 
Neredeyse hiç şüphesiz ‘’böyle aşk kaldı mı ?’’ diyerek Feride’yle Kamran’ın arasındaki 
kusursuz aşka her sayfada şahit oldum. Feride’nin içinde hiçbir zaman büyümeyen çocuk ruhunu 
kendime benzetmem romanı benim için daha anlamlı ve sürükleyici kıldı. Bazı kitaplar var ki 2 
 
insanı anılarına götürür Çalıkuşu da bunun en iyi örneklerinden biri. Herkes çocuktu yaramazdı 
belki ama bazı insanlar büyünce bile en ciddi olması gereken yerlerde dahi çocuk ruhlarına teslim 
olur. Okurken Feride’nin Kamran’a karşı beslediği ciddi duyguları bile arkadaşlarına yaptığı 
oyunla ortaya çıkarması beni hem güldürdü hem de bu denli çocuk oluşuna inandırdı. Bence 
Feride’nin arkadaşlarına Kamran konusunda olmadık bir yalan söylemesine gerek yoktu ama 
Ferideydi o âşık olamaz bağlanmaktan da ödü kopardı. Feride genç bir kız olarak Kamran’la olan 
ilk  ciddi  ilişkisinde  çocukluk  yapmaktan  bir  türlü  vazgeçemiyordu.  Bence  bunun  sebebi 
Feride’nin temiz kalpli saf bir kız oluşundandır çünkü çocuk ruhlu kalan kimse her zaman masum 
biridir. Fakat romanda yer yer gördüm ve anladım ki bu çocukça davranışlar beraberinde güzel 
bir  ilişkinin  bozulmasına  sebep  olan  sorunları  da  getiriyormuş.  Örneğin,  bence  Feride’nin 
Kamran’la  olan  münasebetinde  ona  karşı  olan  çocukça  davranışları  Kamran’ı  yoruyordu  ve 
akabinde de ayrılıklara sebep oluyordu. Bana göre Feride’nin Kamran’la Münevver arasındaki 
sözde ilişkiyi 3.bir şahıs tarafından duyduktan sonra Kamran’ı hiç dinlemeden düğüne 3 gün kala 
köşkü terk etmesi yaşına göre yapılabilecek en büyük çocukluktu. Bu kadar keskin kararlar 
vermeden önce insanların karşı tarafı dinlemesi gerektiğinin taraftarıyım çünkü bazı şeylerin geri 
dönüşü olmayabilir. Sevgi ve aşk bulunması en zor yitirilmesi de en kolay şeydir o yüzden emin 
olmadıkça vazgeçmemek lazım. Feride’nin yıllar sonra bile o eve dönmemesinden onun ne kadar 
gururlu ve inatçı bir kız olduğunu anladım. Böyle güzel bir bayanın tek başına yaşamasının 
günümüzde de olduğu gibi o zamanda birçok zorluğu vardı elbette. Fakat bugün de Feride gibi 
güçlü  bayanlarımız  yalnız  yaşamanın  gerektirdiği  zorluklara  göğüs  gererek  “kadın  zayıftır” 
kanısını toplumumuzda hızla değiştiriyorlar. Ne tek başına bunca yıl yaşamanın zorlukları ne de 
sıla özlemi en zor olanı biricik Kamran’ından severek ayrılmasıydı onun için. 
 
Kader denilen anne karnından çıkar çıkmaz yazılandır. Onların kadirinde de kavuşmak 
yazılmıştı  bir  kere.  Bana  göre  gerçek  sevginin  arasına  mesafeler  girmez  ki  zaten  onlar  da 
mesafelere ve daha önce yaptıkları evliliklere rağmen hep birbirlerini sevmişlerdi. Bazen başka 
bedenlere yöneliş gerçeklerden kaçıştır. Çalıkuşu’nu okuduğum süreç içerisinde anladım ki ne 
kadar gerçeklerden uzağa gidersek gidelim kaderimizden kaçamayız. Son olarak bazen biraz acı 
çekip olgunlaşmadan güzel olan şeylerin kıymetini anlayamayacağımızın kanısına bu romanla 
vardım. "
32,"Batuhan Baş 
Zaman Dediğin Nedir Ki? 
Zaman dediğimiz olgu, fikrimce birçok kişi için farklı anlamlara gelebilir. Kimi  
insanın aklına yeni bir başlangıcı getirebilir ya da yeni gözlerini açan bir canlıyı. Zamana  
olumlu yaklaşamayan kimi insan içinse zaman ölüm demektir belki de. Fransız yazar Jean  
Chesneaux, “Zamanı Yaşamak” adlı kitabında zamanın ona neleri çağrıştırdığını anlatmış.  
Zaman kavramının akla siyasi olguları getirebileceğini hiç düşünmezdim ama Fransız yazar  
bunun mümkün olabileceğini bile göstermiş kitabında. Zamanın nasıl hızlı geçtiğini herkes  
bilir ama yazar, onun yanı sıra zaman kavramına akla gelemeyecek anlamlar katmış. Kitabı  
okuduktan sonra oturup düşünüyor insan zamanın neyi ifade ettiğini. Benim için zaman ne  
demek?  
Bence zaman, doğumdan ölüme kadar geçen süreç içindeki başarımlarımızdır.  
Zamanın sözlük anlamı, “Bir işin veya bir oluşun, içinde geçtiği, geçeceği veya geçmekte  
olduğu süre, vakit” olarak geçer Türk Dil Kurumu’nun sözlüğünde. Ben bu tanım içerisindeki  
yapılan işi ya da var olan bir oluşumu, başarılan bir iş ile değiştirmek istedim yukarıda  
yaptığım yeni zaman tanımında. Zaman kavramı bir işin başarısızlığı ile kaybolan bir olgu  
değil midir? Hatta vakit kaybetmek, vakit öldürmek, vakit harcamak gibi zamanın boş yere  
kullanılması anlamında kalıplar vardır Türkçemizde. Bu kalıplar, zamanı doğru kullanırsak  
bir işi başarabileceğimizi göstermez mi bize? Başka bir deyişle, zaman beraberinde başarı  
getirirse zamandır denemez mi? Zaman için yaptığım bu öz fikirli tanımım, geçen zamanın  
başarılı olmadığı sürece kaybolacağını savunuyor. Ben, bu tanımımla yeni bir yaklaşımda  
bulunuyorum zamana. 
Başarılı olmak göreceli bir kavramdır hepimiz için. Kimisi hayaline kavuşmak olarak  
görür başarıyı. Kimisi hayal kurmaz, anlık bir eylemi başarıdan sayar. Kimisi anlık bir  
eyleminin sonuçlarını başarıdan sayar. Kimisi sonuca bakmaz, eylem başarılı olsa da sonuç  
başarısızdır ve aslında zaman boşa gider. Kimisi anlık bir eylemi başaramazsa zaman  
kaybolup gider. Kimisi ise hayaline kavuşamaz, hedefler yalan olur, koskoca bir ömür sonsuz  gelir ve diğer ihtimallerde de olduğu gibi zaman yine kendini bulunduğu yerden siler. Başarılı  
olamayan insanları zamanın kendisi istemez. Neden zaman bu insanları bulundurmaz ki kendi  
içinde? Zamanın içindeki başarısız insanlardan bahsetmeyen biziz. Zamanı buna biz zorladık,  
o vermedi bu kararı. Başarısız insanları anlatmak bahsetmeye değmeyen hikâyeler gibidir. O  
hikâyelerden bahsetmek bile zamanı boşa harcamaktır, başarısızlıktır. Boş bir muhabbet olur  
yapılan sohbet. Geçen süreç, insana hiçbir şey katmadığı için başarısızdır, ölüdür. Zaman,  
içinde başarıları taşır geleceğe.  
Başarı mı zamanı var eder yoksa zaman mı başarıyı? Peki, her ikisi de birbirinden  
besleniyor olabilir mi? Düşünmeden, bu sorunun derinine inmeden cevap verirsek zamanın  
başarıyı ortaya çıkardığı aşikâr. Bu cevap mantıksız, tamamen yanlış bir cevap değil ama  
başarının zamanı var edebileceğini de göz önünde bulundurabiliriz. Zaman olmasaydı,  
yapacağımız bir iş olmazdı hayatımızda ki bu başarının olamayacağı bir dünya demek olurdu.  
Hareketsiz, duraklamış bir dünyadır başarının olmadığı dünya. Dolayısıyla başarı olmadan da  
zaman olmaz. Başardıklarımız, bizim zaman içerisindeki yolculuğumuzun yakıtıdır. Nasıl bir  
arabanın yakıta ihtiyacı varsa zaman içindeki yolculukta ilerlemek için de bizim başarı ile  
beslenmemiz lazım. Bu da başarı olmadan zaman içerisinde kaybolacağımızı gösterir. 
Zaman olgusuna başka bir bakış açısı ile bakmayı denedim sizlerin huzurunda. Jean  
Chesneaux gibi zamanı farklı bir yere koydum. Zaman kavramının bana ilk çağrıştırdığı şey  
başarı olduğu için başarının, zaman kavramının var olmasında büyük bir etkisinin olduğunu  
gördüm. Zaman kavramına başarılı ve yeni bir yaklaşımda bulunabildim mi diye  
düşünüyorum şuan. Eğer bu anlattıklarım başarılı bir inceleme değilse kendi yazıma göre  
zaman kayboldu demektir. Beni zaman içerisinde var eden başarı zaman değilse,  
başarısızlığım beni zaman içerisinde yok etmiş olur eğer zaman başarı demek değilse. 
 
 
 
 KAYNAKÇA: 
Chesneaux, Jean, Zamanı Yaşamak 
Türk Dil Kurumu, Türkçe Sözlük "
33,"Su BULU 
YABANİ BEYİN 
  On binlerce yıldır, yüz binlerce insan, bin, binlerce... Gereksiz sayılar bunlar. Diğer sayfaya 
geçtiğimizde aklımızda bir önceki sayfada bir sayı olduğu bile kalmıyor, bırakın sayının kendisini. Bu 
yüzden diğer yazdıklarına odaklanmak zorundayız roman yazmaya soyunmuş felsefeci psikoloğun. 
İnsan beyninin geçmişten bugüne neler değiştirdiğinden çok, kendisinin nasıl değiştiğine odaklanarak 
bir kitap yazılmasının gerekliliğini fark ederek bize Evcilleşmiş Beyin adlı kitabını yazmayı uygun 
görmüş Bruce Hood. İnsan beyni ona göre kendini taşıyabileceğimiz büyüklükte tutmaya devam 
ederken, mükemmelliğinden de hiçbir şey kaybetmemeye uğraşmış. Evrim sürecinde vücudumuzun 
dikleşmesi ve küçülmesi beynin küçülmesine de sebep olsa, sorun çözme yeteneğimiz artmış ve 
olaylara bakış açımız genişlemiş. Zeki yaratıklar büyük beyinliymiş evet ama insan küçük beynini de 
maksimum düzeyde verimli çalıştırmayı başaran yegâne varlıkmış. Yine de Hood’un bahsettiği 
değişime bilimsel değil de insancıl yönden bakarsak ne göreceğimiz daha büyük bir soru. İnsan beyni 
insan değiştikçe değişti. Peki insan çağlar boyu nasıl değişti? Beynimiz bizi olduğumuz insan mı yaptı 
yoksa olduğumuz insana dönüştükçe beynimizi şu anki haline gelmeye mi zorladık? 
  Evcilleştirme hayvanların beyinlerini küçültüp düşünce yapılarını tamamıyla değiştiriyorsa, 
bizim evcilleşmenin çok ötesinde büyüklüklerde yaşadığımız sayısız değişimler, beynimizde nelerin 
değişmesine yol açmıştır? Sorunun cevabını bilim adamlarına değil, beynimizin kendine sormak 
gerekiyor. Bilim kurgu filmlerindeki yaratıcılar ve onların nihai soruları gibi hayal ettiğimiz kafalarımız, 
bize tam da burada engel olmak istiyorlar işte! Aslında sorabiliriz ama onlar bunu bilmemizi, kendi 
yeteneğimizin farkına varmamızı istemiyorlar. Hood da hiç alışık olmadığımız türdeki kitabını o 
kısımda biraz bilim kurguya çeviriyor zaten. Daha alışıldık bir dille yazılmış sayfaların arasında, 
beynimizin derinlerinden bir yıldırım çarpması gibi geliyor daha büyük soru: Kontrol kimde? Kafamın 
içine bilmediğim şeyleri uzaktan yerleştirmeye çalışan bir yazar, beynimizi uzun vadede istek ve 
ihtiyaçlarımıza göre şekillendirdiğimizi söylerken, içimden kararlarımı etkileyen beynin gücünü 
yabana atmamam gerektiğini söyleyen sesler yükseliyor. Tam bilmediğim bir konuda uzun 
düşünmeye zorladığım beynimin de ısrarıyla bağırmaya yeltenirken bitiyor kısa kitap. O an anlıyorum 
kitabın da yazarın da beynimin de benden hiçbir şeyi sorgulamamı beklemediğini. Sadece gerçekleri 
önüme koyup öğrenmemi istiyorlar. Devamını getiremediğim yerlerde de yeni kitaplar okumamın 
zorunluluğu yapışıyor yakama. Kitap bitse de cevabını bulamadığım soru yine de tekrar geliyor aklıma: 
İnsanın yaşadığı değişimi mi yaşıyor beyin? 
  İnsan acımasızlaştıkça beyin de bir ‘fury’ dövmesi yaptırıyor mu sağ lobuna? Ya da hiç 
duymadığı bir şeye şaşırırken adamın biri, beyni de içerde esnermiş gibi açıyor mu kılcalların arasını? 
Birbirini şekillendirdiğini söylediğimiz iki şeyden biri hakkında gram bilgimiz yok ve varsayımlarımızı 
yine de hiç değiştirmeden ilerletiyoruz. Bilim bu kadar çaresiz kalıyorsa, beynimiz on binlerce yıldır 
bize yaşamadığımız şeyleri izletiyor olamaz mı? Haberimiz bile olmaz! Daha korkutucusu, bu konuda 
otorite sandığımız kişilerin bizim sorduğumuz soruları bile soramıyor olmaları. Hem normalden fazla 
deliyim ben! Kim durduracak şimdi beynimden gelen ve daha da şiddetlenen bağırtıları? Kim benim 
normalden farklı olmayan ama bana hep normalden farklı seçenekler sunan beynim hakkında kitap 
yazacak? 
  On binlerce yıldır hakkında öğrendiğimiz şeylerin ceviz kabuğunu doldurmadığı beynimiz 
hakkında okumaya çalışıyoruz kendimize sormak yerine. Yaptığımız, ölmek üzere olan insanları tartıp, 
öldükten sonraki ağırlıklarıyla karşılaştıran ve ruhun ağırlığını bulacağını sanan bilim adamınınkinden 
farksız. Bilimi olmaz beynin. Cevaplamak istediği zaman zaten siz sormasanız da cevaplar. Nasıl mı? 
Önce ölülerin ruhlarını tartmaya çalışmayı bırakmanız lazım... 
    "
34,"Murtaza Üzerine Bir Avuç Düşünce / Mehmet Günçavdı 
 
22 Eylül 2014 
 
 
 
 
 
 
 
 
 
 
 
 
Orhan  Kemal...  Toplumcu  gerçekçi,    devrinin  aynası,  yazılarıyla  bizi  büyüleyen  büyük 
üstat.  Toplumun  içinden  çıkmış,  halkla  beraber  acı  çekmiş,  halkla  beraber    büyümüş  bir 
yazarımız.  Hemen  hemen  hepimizin  roman  ve  öyküleriyle  tanıdığı  Orhan  Kemal,  aynı 
zamanda Büyük Bekçi Murtaza’nın  da yaratıcısı. 
Murtaza  ki  ne  Murtaza!  Okuyan  hepimizi  fabrika  nemine  boğan,  kah  güldüren  kah 
düşündüren  kara mizah.   
Kitabın  kapağını  kapattığımızda  kulağımızda  çınlayan  “Almışım  amirlerimden  terbiye, 
görmüşüm  kurs!”  repliğinin  sahibi  Bekçi  Murtaza’yı  anlatır  bu  başyapıt.  Ülke  genelinde 
binlerce  satmış,  halen  yeni  baskıları  yapılan,  Orhan  Kemal’in  ibaresiyle  ilk başta uzun hikaye 
olan ama uğraşlarla  romana dönen bir eser.  
Murtaza  hayattan  ilginç  beklentileri  olan,  dayısının  kahramanlık  hikayelerinden 
etkilenip  dayısı  gibi  olmaya  çalışan  ama  şartlar  el  vermediği  için  elinden  gelenin  en  iyisini 
yaparak bekçi olan bir kişi. Bekçilik görevini  bir vatan görevi olarak gördüğü için kıdemli bir 
asker  gibi  davranır  ömrü  boyunca.  Kendi  iyi  niyetince  ülkeyi  ileriye  götürecek  tek  şeyin 
disiplin  olduğunu  düşünür.  Bu  düşüncenin  getirisi  sonucunda  insanlara  emretmeye,  onları 
disiplin  altına  almayı  düşünür.  Bu  baskıcı  tutumundan  dolayıdır  ki  kimse  sevmez  Murtaza’yı, 
karısı  ve  çocukları  bile.  Murtaza  ise  sevgisini  ve  umudunu  küçük  oğlu Hasan’a verir. Büyük 
oğlu  Hasan’ın  onda  yarattığı  hayal  kırıklığını  küçük  Hasan’ın  gidereceğine  inanır.  Bununla birlikte  küçük  Hasan  babasının  ona  karşı  sevgisini  kullanmaktan  ileri  gitmeyerek,  babasını  
hoş sözlerle  kandırıp gerçekte bambaşka bir kişilikle  hareket eder.  
Kitap boyunca katı bir aile babası olarak görülen Murtaza’nın aslında ailesine karşı bir 
şevkat  hissi  vardır  ama  Murtaza  disiplinci  yapısından  taviz  verip  de  bunu  gösteremez.  Bu 
disiplinci  tutumdan  dolayı  kızının  ölümüne  neden  olur  istemsizce  ama  kızı  ölmeden  önce 
sarfettiği  çabadan,  parasının  son  kuruşuna  kadar  kızı  için  harcamasından  nasıl  bir  aile babası 
olduğunu  anlayabiliriz.  Murtaza  her  ne  kadar  Balkan  göçmeni  olsa  da  bu  özelliğiyle  bir 
Anadolu erkeğini  çağrıştırır  bize. 
Murtaza  tip  olarak  tam  görevini  yansıtır.  Geniş  omuzları  ve  gövdesi,  sürekli  çatık 
kaşları  ve  pos  bıyığıyla  klasik  bir  bekçi  imajı  canlandırır  zihnimizde.  Bu  sert  duran 
mizacından  dolayıdır  ki  insanlar  şaşırmaz  zaten  Murtaza’nın  karakterine.  Bunun  birlikte 
sertliği  içinden  gelmez  Murtaza’nın.  İdealleri  ve  görevi  yüzünden  böyle  görünmek 
zorundadır.  Zira  her  ne  kadar  dışarıdan  sert,  gözü  pek  gibi  görülse  de  Azgın  üzerine 
yürüdüğündeki  tavrı bize Murtaza’nın  aslında çok da cesur bir karakter olmadığını  gösterir.    
Murtaza’nın  davranışları  insanlara  örnek  teşkil  eden  davranışlar  olarak  görülse  de 
aslında  kurallara  bu  denli  bağlı  olmanın  kötü  sonuçlarını  rahatlıkla  görebiliyoruz.  Kurallara 
uymanın  her  zaman  mutluluk  getirmeyeceğini,  aksine  insanı  toplumdan  uzaklaştıracağını 
gözler  önüne  seriyor  Murtaza.  Paraya  tamah  etmeyen  kişiliği  Murtaza’yı  onurlu  biri  kılarken 
aynı zamanda ondan çok şeyler götürüyor. Göç ettikten sonra diğer hemşerileri gibi mal, mülk 
peşinde  olsa  belki  annesini  parasızlıktan  kurtarabilecek  belki  de  kızı  bir  fabrika  köşesinde 
çalışmak  zorunda  kalmayıp  daha  uzun  yaşayabilecekti.  Kitap  bitince  insanı  ikileme 
sürükleyen bir nokta bu. Paraya tamah edip onurundan kaybetmek mi daha iyi, yoksa  paraya 
önem  vermeyip   onurlu  bir şekilde yaşamak mı? Elbette ki cevabı kişiden kişiye göre değişir 
ama Murtaza’nın  karşılaştığı  üzücü olaylar  bizi biraz da paradan yana düşünmeye  itiyor. 
Dönemin  siyasi  çekişmelerini  görebildiğimiz  kitapta  aslında  siyasetin  ne  gibi  kötü 
amaçlara  hizmet  edebileceğini  farkediyoruz.  Uzun  uğraşlar  sonucunda  fen  müdürünün  aklına 
bir  türlü  giremeyen  işçiler,  siyasi  farklılıkları  kullanarak  fen  müdürünün  Murtaza’ya  karşı 
düşüncelerinin    değişmesine  neden  oluyorlar.  Halbuki  Murtaza  bir  partiyi  ya  da  düşünce 
akımını  savunmuyor,  Murtaza  sadece  kendisinin  üstü  olarak  gördüğü  insanları  destekliyor. 
Bununla  birlikte  sırf  kendine  rant  sağlamak  için  Murtaza’ya  karşı  isyan  başlatan  Nuh’un 
halkın  gözünde  nasıl  büyüdüğünü  şaşkınlıkla  görüyor  ve  aslında  politikada  başarılı  olan 
insanların  halkı  en  iyi  kışkırtan  insanlar  olduğunu  fark  ediyoruz  kitapta.  Aslında  onurlu 
olmanın  siyasette  pek  önem  ifade  etmediğini,  önemli  olan  şeyin  kitlelere  duymak  istediklerini 
söylemek olduğunu  gerçekçi bir kurguyla  yüzümüze  vuruyor Orhan Kemal. 
Sonuç  olarak  “Murtaza”  dönemini  başarılı  bir  şekilde  yansıtan,  yeri  geldiğinde  derin 
derin  düşündüren, yeri geldiğinde gerçekçi şiveleriyle okuru kendi içine çeken bir Türk roman 
klasiğidir.  Yayımlanmasının  üzerinden  62  yıl  geçmiş  olmasına  rağmen  hala  içinde  günümüz 
gerçekleriyle  karşılaşabileceğimiz  roman,  kahramanı  Murtaza  üzerinden  toplum  eleştirisi 
yapan Orhan Kemal’in  nadide bir eseridir.   
  
 "
35,"YAPAMAYACAĞIM HİÇBİR ŞEY YOK! 
 
 
 
 
 
 
Django Unchained izledikten sonra ben… 
    Bir kitabı okurken, bir filmi izlerken, bir resmi incelerken ve bir fotoğrafa 
bakarken  kendimi  oradaki  insanların  yerine  koymak,  onların  neler 
hissettiğini anlamaya çalışmak ve bir şekilde hissetmeye çalışmak benim 
için  hobi  gibi  bir  şey.  Django  Unchained  izledikten  sonra  da  tam  olarak 
bunu  yaptım.  Kendimi  Django’nun  yerine  koydum  ve  ekranda  kendimi 
görmeye  çalıştım.  Bunu  yaparken  de  aklımdaki  tek  soru  “Ben  olsam  ne 
yapardım?” oldu. 
    İntikamı,  hırsı,  özgürlüğe  ulaşma  isteğini  ve  bu  amaçlarla  üstesinden 
gelinen  her  türlü  zorluğu,  adil  bir  yaşam  ve  aşkına  kavuşmak  için  göze 
alınabilecekleri  ve  bir  insanı  harekete  geçirebilecek  her  türlü  şeyi 
hissettiğimi söylemekten hiç çekinmiyorum.  Hayatım boyunca sevmediğim 
kızgınlık-öfke-nefret  üçlüsünü  bile  aynı  anda  bünyemde 
barındırabileceğimi fark ettim ve aslında neden bu üçlüyü sevmediğimi de 
tekrar görmüş oldum. Django, zenci bir köleydi ve başkaları için göze aldığı 
şeyler  gerçekten  kanımı  dondurdu.  Ben  de  yıllarca  hor  görülmüş  olsam, 
dışlansam  beni  hor  görenleri,  ırkçılıkla  dünyayı  yönetebileceklerini 
sananları,  insafsızları  gözüm  kapalı  öldürürdüm  sanırım...  Belki  bu davranışımla onlardan bir farkım kalmazdı ama yine de diktatörlüğün ve 
kötülüğün devam etmesine göz yummaktan iyidir diye düşünüyorum.   
     Mutlak güç ve gücün yanından ayıramadığı tutkunun da tadını almadım 
değil  filmde.  Gücü  elinde  tutmaya  çalışırken  insanları-  yani  zencileri  ve 
köleleri- ölüme sürüklemek neden diye çok düşündüm. İnsanlar nasıl bu 
kadar  acımasız  olabiliyor  aklım  almıyor  gerçekten.  Güce  sahip  olmak, 
sürekli söz geçiren olmak, liderlik vasfı olmadan liderlik yapmaya çabalayan 
insanları anlamakta bir kez daha güçlük çektim. Ya bende bir sorun var, 
bütün  bu  anlamsızlıkları  anlayamadığım  için,  ya  da  diğer  insanlarda  bu 
anlamsızlıkları anlamlı hâle getirmek istedikleri için. 
     Filmi  izlerken  gözüme  1800’lü  yıllarda  Amerika’nın  (film  Texas’ta 
geçiyor) sosyal düzeni gözüme çarptı. Böyle tarihî şeyleri değerlendirirken 
o çağda yaşıyormuş gibi değerlendirmek gerekir bunun farkındayım ama 
ben  hiçbir  zaman  bunu  yapamadım  ve  yapma  taraftarı  olduğumu  da 
söyleyemem. Kölelik ve ırkçılık bana göre hiçbir çağda kabul görülmemesi 
gereken iki şey. Sen güçlü ol diğerlerini ez, dışla ve hatta öldür ama onların 
hiçbir hakkı olmasın, ses çıkaramasın ve ölmemek için sana itaat etsin. Oh 
ne güzel dünya. O zamanlarda empati diye bir şey yok muydu sanki? Bence 
yaşayan herkes empati kurabilme yeteneğine sahip, yeter ki istesin. Gerçi 
bu güç sahibi sevgili(!) insanlar azıcık vicdanlı olsa öldürmezlerdi, dünya 
barışı için yaşarlardı. Maalesef öyle olmadı ve bu saatten sonra olacağını da 
hiç sanmam. 
     Güçlü olmak çok güzel ve karşı konulamaz bir his ve eminim ki herkes 
bunun farkında ama güç illaki kötü amaçlarımızda kullanılmak için değildir 
değil mi? En basitinden ülke yönetiminde rol alanlar düşünülebilir sonuçta 
çoğu ülkede güç onların elinde. Barışçı bir cumhurbaşkanı olsa ve gücünü 
barışı, adaleti, eşitliği sağlamak için kullansa fena mı olur? Tabii ki de hayır. Sahip olduğumuz her şeyi kötüye kullanmaya çalışsak vay hâlimize yani… 
Şunu da itiraf etmeliyim ki, filmde beni cezbeden şey kesinlikle Django’nun 
sessiz sakin ve çok zaman geçmesine rağmen aldığı intikamları  ve bana 
verdiği o eşsiz heyecandı. Zaten “İntikam soğuk yenen bir yemektir.” diye 
boşuna dememişler!  
     Adalet  ve  özgürlük  taraftarı  olayım  ama  adil  ve  özgürlükçü  olmayanı 
öldürüp bu işten kurtulayım düşüncesi çok yersiz bir düşünce.  Amdem br 
yola baş koydun, en azından sosyal düzene de birkaç rötuş yap da birkaç 
değişime öncülük et. Her ne kadar özgürlüğü savunsa da tamamen bencillik 
etmek bu olsa gerek. Anladım ki güç herkesin gözünü kör edebiliyormuş. 
Ben  olsam,  halkı  örgütler,  bilinçlendirmeye  çalışır  ve  ayaklanma 
çıkartırdım.  Aman  ben  paçayı  kurtardım  geri  kalanını  başkası  düşünsün 
tarzı düşüncelerle de kimsenin karşısına da çıkmazdım. 
     Her  zaman  olduğu  gibi,    aşk  (koşulsuz  bir  şekilde  yaşanan  tabi  ki) 
gözlerimin önündeydi. Âşık olduğum, hayatımı birlikte geçirmek istediğim 
biri için hemen hemen her şeyi göze alabilecek biriyim ben. Henüz öyle bir 
şey  yapmadım,  yapamadım  ama  sevgilimin  işkence  çeke  çeke  öleceğini 
bilsem herhâlde bir dakika bile düşünmeden onu kurtarmak için her şeyi 
yapmaya ve her zorluğu aşmaya çalışırdım. Belki bu çok aşırı fedakârlık ve 
gereksizlik olarak nitelendirilebilir ama seven anlar bence. 
      Anladım ki güç bazı insanlar için sahip olunabilecek en yüce şeymiş ve 
hayatlarının odağına gücü koyan insanlar için başka şeyler hiç mi hiç önemli 
değilmiş;  bir  insan  başkalarının  ne  hissedeceğini,  ne  düşüneceğini  hiç 
umursamadan da hayatını devam ettirebiliyormuş ve aşk her zaman her 
şekilde hiçbir koşul beklemeden yaşanabiliyormuş… "
36,"İnci / Kamil KARADAĞ 
 
Bu kitap ile birlikte insanların gerçek yüzlerini görme imkânı buldum. İnsanoğlu var 
olduğundan beri değişmeyen tek bir şey vardı… Ne kadar doyumsuz oldukları. Belki de bu 
insanlığın  suçu  değil  de  yaşadığımız  dünyanın  zalimliğinin  bir  sonucu  hatta  bir 
zorunluluğudur. Gelen tavsiyeler üzerine okuduğum yazarı John Steinbeck olan İnci adlı 
kitabın  beni  nasıl  etkilediğini  sizlerle  paylaşmak  isterim.  Aslında  bugüne  kadar  beni 
gerçekten etkileyen kitap sayısı oldukça azdır. İnci adlı bu kitap da bunlardan birisi. Bu 
kitap sayesinde çevremdeki her şeyi bir kez daha sorgulama fırsatı buldum. Kitap sayfa 
sayısı bakımından diğer romanlardan oldukça kısa olmasına rağmen kitabın içeriğinin hiç 
de öyle olmadığını okuyan herkes fark edecektir.  Bir kitapta yaşanılan olayların gerçekliği 
beni her zaman o eseri okumaya itmiştir. Yazarın gözlem yeteneğinin bir hayli güçlü 
olduğunu da yaptığı betimlemelerden anlıyoruz. Roman Kino adında yoksul bir inci avcısı 
ve ailesinin başından geçen olayları anlatmakta. Aslında her şey Kino’nun denizden büyük 
bir inci çıkartmasıyla başlıyor. Bu kitapta paranın kokusunu aldıktan sonra değişen doktor 
gibi adaletsiz bir dünya yer almakta. Aslında bu dünya bizim çok yakından bildiğimiz bir 
dünya… Doktorun “Yerli çocukların akrep ısırmasını tedaviden başka işim mi kalmadı? Doktorum ben, baytar değil.” sözleri ise bu adaletsizliği kanıtlar nitelikte. Yoksul insanların 
hayatlarının bir inci kadar değeri olmadığını düşünen bir zihniyetten nefret ediyorum. Gözü 
paradan başka bir şey görmeyenlerin insanlık için her zaman utanç kaynağı olduğunu 
düşündüm. Romanı okurken bu tür olayların gerçekte de yaşandığını bilmek romanı çok 
daha etkili hale getirdi benim için. Denizin sunduğu bir hediye olarak görülen incinin onlara 
güzel bir hayat sunacağını düşünen Kino ve ailesi, yanıldıklarını çok geç anladılar ve elbette 
sonunda bir bedel ödemek zorunda kaldılar. Bu eseri okurken gözümüze çarpan bir şey 
de apaçık bir sınıf ayrımı olduğudur. “Karıncalar çalışmaya başlamışlardı bile. Kimileri 
büyük,  parlak  ve  kapkara  gövdeli,  ötekiler  küçük,  daha  açık  renkli,  ama  hepsi  tez 
canlıydılar. İri bir karıncanın kazarak hazırladığı kum tuzağından kaçıp kurtulmaya çalışan 
küçük bir karıncayı izlerken Kino düşünüyordu. Tanrı karıncaları yaratırken bile ayrım 
gözetmişti.”  cümleleri  bu  konuda  haksız  olmadığımı  gösteriyor.  İnsanların  böylesine 
acımasız ve para düşkünü olmasını sağlayan şeyin içinde bulundukları bu durum olduğunu 
düşünüyorum. Doktor bu kadar hırslı ve açgözlü olmasaydı belki de Kino ve ailesi hayalini 
kurdukları hayata kavuşabileceklerdi. Kitabın son kısmında gözünü para hırsı bürümüş 
insanlardan kaçmanın bir kurtuluş yolu olduğunu düşünen bu aile yaşadıkları yerden 
ayrılma kararı alıyorlar fakat peşlerindeki insanlar inciye sahip olabilmek için bir bebeğin 
ölümüne sebep oluyorlar. Ben de dahil kitabı okuyan çoğu kişi mutlu bir son bekliyordu 
belki de ama bu zalim dünyada bu denli kötü insanlar varken iyilerin hayatta kalması pek 
de beklenen bir şey değildi aslında. Zenginlik insana şan, şöhret ve güzel bir hayat 
sunabileceği gibi sizi yıkıma uğratarak daha dibe vurmanızı da neden olabilir. Belki de 
hayatınıza şekil verecek kişi çoğu zaman sizin düşmanınızdır. Para ya da değerli bir eşya… Kesinlikle hiçbiri bir insanın hayatından daha değerli değil, olmamalı da… Değerli bir 
eşyanın insanlara sadece mutluluk ve huzur getirebileceğini düşünmek en başından beri 
bir hataydı. Bize huzur ve mutluluk sunacağını düşündüğümüz şeyler belki de tam tersi bir 
amaç  için  hayatımıza  girmiş  olabilirler.  İki  karton  kapak  arasında  yaşanan  umut  ve 
hüsranın harmanlandığı bir dünya… "
37,"Mehmet Çakmak                                        1             
21302354                              
TURK101-13 / 6. ödev – Son metin                    
Başak Berna Cordan                          
10.12.2014 
AMERİKAN GERÇEĞİ 
Amerikan Güzeli, 1999 Amerikan yapımı 5 dalda Akademi Ödülü’ne layık görülmüş bir 
filmdir. Yönetmenliğini o yıllarda adını çok duyurmamış, sonraları Hayallerin Peşinde filmini de 
yönetecek olan Sam Mendes yapmıştır. Filmin başrollerinde ise 2 Akademi Ödüllü Kevin Spacey, 
4 adaylığı bulunan Annette Bening gibi isimler vardır. 
Film orta yaş krizine girmiş bir babayı, başarı peşinde koşan bir anneyi, ergenlik 
döneminde bir kız çocuğunu anlatır. Bir süre sonra olaylara uyuşturucu bağımlılığı nedeniyle iki 
yıl tedavi görmüş bir oğlan ile onun dışarıdan homofobik görünüp aslında gey olan albay babası 
da dahil olur. Amerikan Güzeli çok iyi bir materyalizm eleştirisidir. Filmin geneline nüfuz eden 
tüketicilik ve hırs konuları aile çerçevesinde senarist tarafından güzel ele alınmış, yönetmen 
tarafından ise bizlere başarılı bir şekilde aktarılmıştır. 
Tüketicilik günümüzde birçok insanın mücadele ettiği veya bağımlısı olduğu önemli bir 
kavramdır. Pek çok insan bir başkasından daha zengin, prestijli veya herhangi bir açıdan daha 
üstün görünmek adına ihtiyacı dahi olmayan birçok şey alıyor. Üstelik çoğunlukla da ne kadar 
para verdiklerini sorgulamaksızın muhtemelen etikette yazan fiyatı hak etmeyen fakat bir 
yerinde insanlar tarafından “prestijli” olarak nam salmış markanın logosu bulunduğu için o fiyata  Çakmak-2 
birçok alıcı bulabilen ürünleri alıyorlar. Tüketmek bundan bir süre önce “ihtiyaç” kelimesiyle 
ilişkilendirilirken, yani insanlar ihtiyacı olmadığı sürece bir şeyler satın almaktan kaçınırken, 
günümüzde “zevk” veya “gösteriş” kelimeleriyle daha çok örtüşmeye başlamıştır. Peki neden? 
Neden insanlar kendilerinin oturup rahat edecekleri bir kanepe yerine misafir geldiğinde 
nereden aldıklarını söyleyip gösteriş yapabilecekleri bir kanepe almak istiyorlar? Neden insanlar 
daha kalitesiz olmasına rağmen göğsünde küçük bir amblem bulunan bir tişörte aynı renk ve 
daha kaliteli bir tişörtün iki katı para veriyorlar?  Tüketim çılgınlığı gitgide büyüyor ve önlem 
alınmazsa da böyle devam edecek çünkü insanlar mutluluğu başkalarının onlar hakkında iyi 
şeyler söylemesinde arıyor ve bu yüzden etikete içerikten daha çok önem veriyor. 
 
 Çakmak-3 
Hırs ise tüketim konusuyla ilişkilendirilebilecek, bu çılgınlığın nedenleri arasında 
sayılabilecek önemli bir husus. Nitekim insanların başkalarına kendilerini beğendirme çabası 
tamamıyla hırslı olmanın bir sonucudur çünkü hırs, insanın başarıyı arzulaması ve rekabeti 
hayatının her alanına dahil etmesi demektir. Ders veya sınav gibi alanlarda hırslı olmak belli bir 
seviyeye kadar faydalı olsa da insanın hırsı hayatının merkezine koyması hem kendine hem de 
etrafındakilere büyük zarar verir çünkü insan başarılı olmak adına her şeyi yapmayı mübah görür 
ve yanlış şeyler yapabilir. Filmde de Carolyn Burnham’ın evli olmasına rağmen sırf başarılı olma 
uğruna saygın bir iş adamı ile yatması veya ailenin küçük kızının arkadaşı Angela Hayes’in havalı 
görünmek için herkese yalan söylemesi, bu kişilerin hırslarına engel olamamalarından 
kaynaklanır. 
Filmin yapıtaşlarından bir diğeri ise aile. Amerikan rüyası, Amerika’da herkesin mutlu, 
güzel ve refah içinde olduğunu savunan mükemmelliyetçi bir görüştür. Hollywood yapımı 
filmlerde de genelde villada oturan, zengin, köpekleri olan ve herkesin güzel veya yakışıklı 
olduğu ailelerle bu fikir aşılanmaktadır. Amerikan Güzeli’nde ise bu kavrama yöneltilen çok net 
bir eleştiri vardır. Dışardan mutlu ve refah içinde görünen bir ailenin içten içe çöküşünü konu 
alır. Her şeyin o kadar da mükemmel olmadığını, sorunların her zaman var olduğunu gösterir. 
Mutlu olmayan bir aileye sahip mutlu olmayan bir babanın kendi mutluluğu adına yaptığı bazı 
atılımlar ailesini yıkıma sürükleyecek ve herkesi olduğundan daha mutsuz hale getirecektir. 
Amerikan Güzeli, günümüzdeki insan ilişkilerini ve bu bağlamda şekillenen insan 
psikolojisini konu alan başarılı bir yapıttır. Tüketicilik, hırs gibi herkesin sıkıntısını çektiği konuları  Çakmak-4 
anlatan film, ailenin toplumun yapıtaşı olmasından da faydalanarak güzel bir toplumsal eleştiri 
yapmakta ve insanı kendini sorgulamaya itmektedir.  
 "
38,"TARİHE YOLCULUĞUM 
 
  Diana Gabaldon'ın Yabancı ile başlayan, şimdilik 6 seriden oluşan kitaplarını okumak ilginç ve 
düşündürücüydü. Bu serinin kitaplarını okurken beni en çok etkileyen Claire'in geçmişe yolculuğu oldu. 
Her şey Claire’in bir kaya oyuğundan geçerek kendisini XVIII. yüzyıldaki vahşi bir savaşın ortasında 
bulmasıyla başlıyordu. Merak edip kendime sordum: “Acaba geçmişe yolculuk mümkün olsaydı, ben 
hangi yüzyıla gitmek isterdim? ”. Beynimdeki saatin çarkları geriye dönmeye başladı. 
  Önce aklıma Türklerin Anadolu’ya geçmeleri geldi. Malazgirt Savaşı’nı düşündüm. Kendimi bir 
savaşın ortasında düşünmek hiç hoşuma gitmedi. Doğrusunu söylemek gerekirse, savaş ortamını hayal 
etmeye bile pek dayanamadım. Kan, ölüm, bağrışmalar, metal sesleri… Çok fena oldum. Sonra düşündüm 
acaba atalarımız niye gelmişler bu topraklara diye, mecburiyetten mi yoksa kalplerinin sesini dinledikleri 
için mi? Orta Asya’daki anayurdun olumsuz şartları göçe zorlamıştı deniyor. Ben buna çok katılmıyorum. 
Sanki gideceğiniz yerde size hoş geldiniz, buyurun diyecekler! Ben bu göçlerin nedeninin insanın ruhunda 
var olan keşfetme ve merak duygusu olduğuna inanıyorum. Bu duygu bence hiç sönmeyen bir ateş gibidir. 
Hepimizde var olduğuna kesinlikle inandığım bu duygu sayesinde tarihte yeni yerler bulundu, yeni yurtlar 
kuruldu. Anadolu kapılarına atalarımızı yönlendiren de budur sanırım. 
  Malazgirt Savaşı’nın 1071’de yaşandığını hatırlayınca o kadar eskiye dönmeyi tercih etmemem 
gerektiğine  karar verdim. Evimizin salonunda, duvarda  asılı padişah tuğralı seramik tabağı görünce 
Osmanlı dönemine gitmemin daha doğru olacağını düşündüm. Öyle ya, üç kıtaya yayılmış koskoca bir 
imparatorlukta yaşayacaktım. İçimden bir ses “Fatih mi, Yavuz mu, Kanunî mi?” diye sordu. Tereddüt 
ettim. Burada seyirci joker hakkımı kullanmak istiyorum. Evet, söyleyin bakalım, hangisini seçeyim? Üçü 
de muhteşem zaferler ve topraklar kazanmışlar. Savaş, hep savaş! Yok, sanırım bunlar da bana göre değil. 
Savaşları,  çatışmaları  hiç  sevmiyorum.  Başkasına  sebepsiz  yere  zarar  vermeyi  doğru  bulmuyorum. 
Günümüzde  de  çatışma  ve  savaşların  hiç  eksik  olmaması  aklın  kaba  güce  hâlâ  tam  olarak  üstün 
gelemediğini gösteriyor bence. XXI. yüzyılda bunların yaşandığına inanamıyorum. Aklını kullanarak 
uzayda yol alabilen insanın günümüzde savaşları önleyecek yolu bulamaması beni çok şaşırtıyor. Her gün 
ekranlarda  gördüğümüz  çatışmalar  sizi  de  rahatsız  etmiyor  mu?  Kuşkusuz  etmeli…  Aklımızı  ve 
gücümüzü bilim, sanat ve insani değerleri geliştirmeye daha çok vermiş olsak belki de bu kadar savaş 
yaşanmazdı. Nitekim Cumhuriyet öncesi tarihimize baktığımda; üzgünüm, ama bazı savaşlardaki önemli 
zaferlerimiz dışında fazla övünecek eserlerimiz, buluşlarımız olmamış gibi. En muhteşem dönem olan 
Kanunî döneminde bile acaba hangi keşfi yapmışız, neleri icat etmişiz? Sonraki dönemlerimizde, tüm 
dünyada kabul görmüş kaç tane bilimsel kitap yazmışız? Neyin patentini almışız? Buna ben çok iç açıcı bir yanıt veremiyorum ne yazık ki. Şanlı tarihimizdeki başarılarımız sadece kazanılan savaşlardan ibaret 
olmamalı. Bilim, sanat, spor ve teknoloji gibi önemli alanlarda tarihe not düşecek daha çok başarıya 
ihtiyacımız olduğuna eminim. Cumhuriyet ve Atatürk ile bu yola girdiğimize ve her türlü aksaklığa 
rağmen bu yolda ilerlediğimize inanıyorum. Bu nedenle, iyisi mi ben o kadar eskiye değil, Atatürk’ün 
dönemine gideyim… 
  Modern Türkiye’nin kuruluşuna tanıklık etmek müthiş bir deneyim olurdu benim için. Hem 
Atatürk’le karşılaşıp sohbet eder hem de bugünkü ülke ve dünya sorunlarına ilişkin bilgi verip onun 
önerilerini alırdım. Barışı sağlamak ve insanlara daha faydalı olmak umuduyla yapmak isterdim bunu. 
Çünkü kalkınma barış ortamında olur, savaş ortamında değil. Hemşire Clair’in geçmiş zamana yaptığı ilk 
yolculuğunda, kendini bulduğu o ilkel ortamda, mesleki bilgisini kullanarak mucizeler yaratması ve sonra 
günümüze  dönerek  doktor  olup  tekrar  geçmişe  dönmesi  ve  sevdiklerini  tedavi  etmesi  gibi  ben  de 
hastalanan Atatürk’e ilaç vermek isterdim. Belki sağlığına kavuşurdu da dünya tarihinin akışını biraz 
olsun barış yönünde değiştirebilirdim böylece… 
  Bütün bunlar güzel, ama birden endişelenmeye başladım. Sanırım geçmişe yolculuk çok da iyi bir 
fikir değil. Çünkü hangi devirde yaşarsak yaşayalım zorluklar ve güzellikler hep birlikte var olacaktır. 
Bugünün  sorunlarından  kaçıp  geçmişe  sığınmak  istemediğim  gibi  bugünkü  teknolojilerden  de  uzak 
kalmak  istemiyorum.  Her  şeyin  çok  karanlık  göründüğü  dönemlerde  bile  mutlaka  insanın  yüzünü 
güldürecek olaylar vardır diye düşünüyorum. Aynı şekilde, çok mutlu dönemler de can sıkıcı ve üzücü 
olayları  içlerinde  barındırır  bence.  Örnek  vermek  gerekirse;  Mondros  Ateşkes  Antlaşması  gibi  bir 
hüzünden Cumhuriyet, modern bir ulus ve devlet doğdu… Öyleyse günümüze odaklanıp barış ve huzur 
için daha çok kafa yormamız daha doğru olur bence. Değiştiremeyeceğimiz geçmişle ilgili hayaller 
kurmaktansa etki edebileceğimiz geleceği biçimlendirmek daha mantıklı olur görüşündeyim. Hem bence 
insanlık ve bu Dünya hâlâ varsa yine de barış savaşa üstün gelmiş demektir. Bazen ben de geçmişteki 
güzelliklere kavuşmak veya geçmişteki yanlışları doğrularıyla değiştirmek arzusunu kalbimde hissetsem 
de her an akıp gitmekte olan zamandaki yolculuğumuzun yönünün hep geleceğe doğru olduğu gerçeği 
sanırım hiç değişmeyecektir. Beni duydun mu Claire? 
 
 
Hikmet Çağan Şahintürk 
 "
39,"Baki 1 
Yağmur Baki      
21102595 
TURK 102- 11 
Ahmet Kaya 
09.12.2014        
Son Durak 
  Ön yargı… İnsanların bakış açılarını kısıtlayan durum. Ön yargılarımızdan 
kurtulmamız gerekmiyor mu artık? Zenci ve iri olduğu için bir insan her türlü suçu işleyebilir 
mi? İki küçük kıza tecavüz ettiği ve öldürdüğü düşünülen fakat karanlıktan korkan bir zenci ve 
iri olan adam. Hani bir durum vardır ve insanlar der ki; ben gerçek olanı gördüm, kendi 
gözlerime mi yoksa sana mı inanacağım diye. Bu şekilde küçük düşünmek kötü olmaktan 
başka bir şey değildir. Ya senin gördüğün şey gerçek değilse, ya gözlerin yanılıyorsa 
nereden bilebilirsin ki? Asıl önemli olan görünenin altında bilinmeyeni görebilmektir. Birinin 
nasıl biri olduğunu bilmeden, onun gerçek düşüncelerini umursamadan yargılamak, 
suçlamak ve ölüme sürüklemek çok kolaydır.  Stephen King’in aynı adlı romanından 
uyarlanan ve yönetmeni Frank Darabont, “Yeşil Yol” 1999 yapımı olan filmde, insanlara 
birçok duygu yoğunluğunu yaşatmıştır. Ölüm, hastalık, iyilik ve kötülük konularını insanların 
içine işleyen bir biçimde gözler önüne sermiştir. Bu hikâye, görevi hapishanedeki idama 
mahkûm edilmiş suçluları son yolculuklarına uğurlamak olan Paul Edgecomb’un ve suçsuz 
olduğu halde idam mahkûmu olan John Coffey arasında geçmektedir. 
Yeşil yol… İdam mahkûmlarının son yolculuğu olarak görülen işte o; hapishane yolu! 
Ölüm, her insanın elbet bir gün yaşayacağı bir durumdur. Fakat insanın ölüm tarihini, saatini 
ve ne şekilde öleceğini bilmesi çok farklı bir durum olsa gerek. Öyle bir ortam düşünün ki 
suçluların ölümünü izlemeye gelen seyircilerle dolu ve içinde kocaman bir elektrikli 
sandalyenin bulunduğu, idam cezasına çarptırılmış kişilerin acımasızca cezalandırıldığı bir 
oda. Ölüm yavaş yavaş yaklaşır onlar için. Yalnızca birkaç dakika sürecek ve beyinlerinden başlayarak tüm vücutlarına elektrik verilecektir. Söylenilen tek bir söz vardır o sırada; o bir 
katil, o kötü ve suçlu bir insan. Bu yüzden onlara göre, acımasızca ölmeyi hak ediyordurlar. 
Peki, gerçekten hiç suçu olmayan ve sadece iyilik yapmaya çalışırken, yanlış anlaşılan bir 
insanın o sandalyeye oturması kararını veren insanlar kötü ve suçlu olmuyorlar mı? İşte bu 
noktada insanlar karşılarındaki insanları dinlemeyi denemeli, önyargılı olmamalı ve sadece 
gördüklerini zannettikleri olayın ne anlama geldiğini bilmeden inanmamalıdırlar. Filmde, John 
Coffey; işlediği inanılan bir suç yüzünden idam edilmeye mahkûm edilmiş biridir. Olağanüstü 
bir güce sahip, çevresinde bulunan rahatsız insanların sağlığına kavuşması için yardım 
ediyor ve gücünü bu yönde kullanıyordur. Ayrıca iri bedenine rağmen çok büyük, yumuşak 
sadece sevgi barındıran bir kalbe sahiptir. Herkes onu acımasız bir katil olarak görür ama 
aslında acımasız olan kendileridir. Karanlıktan korkan ve sürekli ağlayan bir insan nasıl iki 
küçük kıza zarar verebilir ki? Yanlış bir anlama insanın ölümüne bile neden olabilir. Bu olay 
günümüzde bile olabiliyor. Suçsuz olduğu halde hapishane de yatan birçok insan var. 
İnsanlar, sadece kendi bildiklerine inanıyorlar. Başkalarının nasıl olduğu, ne düşündüğü hiç 
önemli bile değil. Gerçekleri görmek, görmeyi istemek çok önemli iyi bir insan olabilmek için. 
Çünkü suçsuz insanlara inanmadığımız ve gerçekleri görmeye çalışmadığımız zamanlarda 
onları kaybetmeye devam edeceğiz. Bu filmde en çok etkilendiğim yer Coffey’nin “lütfen 
ışıkları kapatma karanlıktan korkuyorum patron” dediği yerdi. Keşke toplumumuzda her suçlu 
onun gibi iyi bir insan olabilse. Bu yüzden, böyle iyi insanları kaybetmemeliyiz ve onları tekrar 
topluma kazandırmalıyız.  
İnsanların hayatları boyunca yaşadıkları iyi ve kötü şeyler vardır. Bu şeyler bizi takip 
eder ve bizimle beraber geleceğimize ta ki bugüne kadar gelir. Şimdi nasıl biriyiz iyi mi kötü 
mü? İyi insan olmak çok da kolay değildir. İyi insan, önyargılarından arınmış, insanları 
dinleyen ve onları direk suçlu olarak görmeyen kişidir. İnsanları direk yargılamak yerine, 
onları anlamak ve dinlemek gerekmektedir. “Yeşil Yol” işte bu noktada bize birçok mesaj 
vermektedir. Filmde çok fazla etkileyici sahne vardır ve başından sonuna kadar 
duygulandıran bir filmdir.   
 "
40,"İçimizdeki Tanrıçalar 
 
     Oldum olası kitap okumayı severim. Kitapların beni dünyanın farklı yerlerine götürüp bir tur 
attırdığını, bana farklı insanları ve hayatları, yaşamın benim görmediğim taraflarını anlattığını 
düşünmüşümdür hep. Aynı zamanda kendimi aramayı da severim kitaplarda. Karakterlerin 
kişiliklerinden, söylediklerine, giyimlerine kadar her şeylerinde kendimi ararım. Ece 
Temelkuran’ın Düğümlere Üfleyen Kadınlar’ını okuduğumdaysa satırların arasında sadece 
kendimi değil tüm kadınları buldum. Temelkuran öyle güçlü anlatmış ki bizi, her sayfada 
kendimi tekrar tekrar bularak kitabı tamamladım. 
 
     Küçümsendiğimiz, ötekileştirildiğimiz, objeleştirildiğimiz, yerimizin genellikle erkekler 
tarafından belirlendiği, onlar tarafından sınırlarımızın çizildiği bu dünyada kadın olmak ne zor ve 
meşakkatli bir iş oysaki. Hakkımız olanı bile bir lütufmuş gibi alıyoruz. ‘‘El âlem ne der’’ diye 
düşünüp her gün mahalle baskısına maruz kalıyoruz. Zor iş kadın olmak, çok zor. Her birimiz en 
az bir kere demişizdir belki de keşke erkek olsaydım diye. Kadınlığımızdan utandığımızdan 
değil, canımızdan bezdirdiklerinden. Ve bu sadece erkeklerin yapmış olduğu bir şey değil, tüm 
suç onlarda değil. En kötüsü de kadının kadına yaptığı baskı. Hatırlıyorum da lisemdeki aşırı 
muhafazakâr müdür yardımcısı dizlerimde olan okul eteğimi görüp ‘‘eğer başına bir şey gelirse 
nedenini başka yerde arama’’ gibi bir söz söyleyip tüylerimi diken diken etmişti. Böyle bir söz 16 
yaşındaki bir kıza nasıl bu kadar rahat söylenir inanamamıştım. Oysa beni en iyi onun anlaması 
gerekirdi, o da bir kadın. Biz kadınlar beraber çekiyoruz sineye tüm yaşananları. Bize laf atılıyor 
sokaklarda, biz ikinci sınıf insan muamelesi görüyoruz, birbirimizi en iyi biz anlıyoruz. 
Hemcinsim bile böyle kolay bir şekilde yargıladıktan sonra insan oturup iki kere düşünüyor. Ne 
zaman kadınlar kurtulacak bütün bunlardan? Ne zaman gerçekten eşit olacağız diğerleriyle?  
 
     Erkeklerin baskısına ise hepimiz alıştık artık. Ne acı böyle bir şeye alışabilmemiz. Sessiz 
kalmayı aşıladılar bize, susmayı. Oysa hak ettiğimizden çok az bile kötü davranıldığında HAYIR 
diyebilmemiz lazım. Dünyadaki sınırlarımızı kendimiz belirlememiz gerekiyor eğer onlara izin 
verecek olursak kaybolacağız çünkü. Birçok dinde, millette kutsal sayılan anneler, ‘‘Cennet annelerin ayakları altındadır’’ denen anneler ve tüm müstakbel anneler boyunduruk altında 
yaşamaya mahkûm kalacak sesimiz çıkmazsa çünkü. Oysa Temelkuran’ın dediği gibi her kadının 
içinde bir tanrıça var, mucizeler yaratmayı bekleyen. Bir kadın sevdikleri için dünyayla 
savaşacak kadar güçlüdür. Bir kadının aşil topuğu ise sevdiklerinden gelen darbelerdir. Aksi 
takdirde içimizdeki tanrıçayı kimse yenemez. O güçlü, fedakâr, sevgi dolu kadınlar hapsediyorlar 
tanrıçalarını. Soluyor kadının çiçekleri, gençlikleri, güzel tebessümleri kadına dayatılanlar 
yüzünden. Milyonlarca kadın katlediliyor dünyada durmadan, hepimizin içindeki tanrıçayı tek tek 
avlayıp öldürüyorlar. Boş bir kabuktan ibaret kalıyoruz günden güne, eksiliyoruz. Tek çaremiz 
var o da bu tavra izin vermemek. Gerek erkeklerin baskısına, gerek diğer kadınların baskısına 
susmamamız gerekiyor. Biz bu tavrı sineye çektikçe, yaptıklarının doğru olduğunu düşünüyorlar 
çünkü. Böyle gördüler, böyle büyüdüler, böyle eğitildiler çünkü. Bunu değiştirmek bizim 
elimizde. İçimizdeki tanrıçayı yaşatmak adına HAYIR demek sadece bizim elimizde. 
 
      Yazımı çok sevdiğim ve hayatımda uygulayacağıma söz verdiğim bir alıntıyla bitiriyorum. 
“Bir: Asla yapmadığınız bir şey için özür dilemeyin. İki: Kendinizi gereğinden fazla açıklamaya 
çalışmayın. Üç: Asla başarılarınızı hafife almayın. Dört: Hiçbir zaman lafa 'Yanlış düşünüyor 
olabilirim ama...'diye başlamayın. Beş: İstemediğiniz sorulara asla cevap vermeyin. Altı: Hayır 
demekten kaçınmayın. Yedinci kuralı ise kendiniz koyacaksınız. Bu her tanrıçanın hakkıdır.” 
 
Kaynak: Ece Temelkuran – Düğümlere Üfleyen Kadınlar 
 
Serra Çetin 
 "
41,"İnsanlık Dramı 
 
   Başrolleri Kurtlar Vadisi dizisi oyuncularından oluşan Kurtlar Vadisi Filistin 2010 yılında Raci 
Şaşmaz tarafından çekilmiştir. Kendinden önce çekilmiş olan Kurtlar Vadisi Irak gibi yüksek bütçeye 
sahiptir. Filistin ile İsrail arasındaki savaşı konu alan film savaş sırasında Filistin halkının çektiği hüznü ve 
sıkıntıyı açıkça gözler önüne seriyor. Kurtlar Vadisi’nin film serilerini bir sosyal sorumluluk projesi olarak 
da tanımlayabiliriz. Kurtlar Vadisi Filistin insanların vicdanına dokunmayı ve savaşın getirdiği vahşeti 
göstermeyi amaç edinmiştir.   
Ülkemizi derinden etkilemiş olan Mavi Marmara olayı ile başlamıştır film. İnsan hakları savunucusu 
olduğunu iddia eden ülkelerden hiç biri Filistin halkına yardım eli uzatmaya cesaret edememiştir. Fakat 
Türkiye Cumhuriyeti’nden İnsanı Yardım Vakfı aracılığıyla Filistin halkına yardım etmeyi amaçlayan bir 
kafile yola çıkmıştır. Olay kafilenin şehit edilmesi ile sonuçlanmıştır. Filistin’e yardım etmekten aciz olan 
ülkeler Mavi Marmara olayında da acizliğini sürdürmüştür. Film bu insan katliamına sebep olan komutanı 
öldürmeyi planlayan özel ekibimizin serüvenine odaklanmıştır. Özellikle 2000 yılından sonra büyük 
gelişim gösteren film sektörünün en yeni olanakları kullanılarak çekilmiştir film. Filmin ilk sahnesinden 
son sahnesine kadar bu kalite göze çarpmaktadır. Önceki Kurtlar Vadisi filmlerine kıyasla film 
müziklerinde ve görsel kalitede yüksek derecede bir artış olduğu aşikâr.   
   İsrail Devletinin gerek dini gerek politik sebeplerden dolayı var olmakla ilgili korkuları artmıştır. 
Kendilerine vaat edildiğini düşündükleri bölgelerdeki Arap nüfusunun İsrail halkını istememesi bu işgalin 
ana nedeni olarak gösterilebilir. İnsan haklarını göz önünde bulundurmadan insanları hayvanlardan daha 
aşağılık varlıklar olarak görmeleri de dünya genelinde hep tepki çeken bir husus olmuştur. Ne var ki 
kapitalist gücü elinde bulunduran bir güce karşı ne yapabilirsiniz ki… Dünya genelinde yardım seferberliği 
ilan edilmesi gerekirken ne Müslüman ülkeler ne de komşu ülkelerinden yardım alamamıştır Filistin. 
Dünyanın bu acı işgale sessiz kalışı kabul edilecek bir durum değildir ve bu olay insanlığın çıkarları 
doğrultusunda ne kadar ileri gidebileceğini göstermektedir. Mavi Marmara’daki insanlarımızın da şehit 
edilmesi ve bu olaya Türkiye Cumhuriyeti dâhil hiçbir ülkenin ses çıkaramaması da ayrıca düşünmemiz 
gereken başka bir noktadır. Mavi Marmara’daki kafile şehit olacağını bilerek bu yolculuğa çıkmışlardı 
fakat “bir mumun yanması binlercesine umut ışığı yakar” düşüncesi hâkimdi. Bu olay kısa süreli bir paniğe 
yol açsa da, yeteri kadar çok insan kitlesini etkileyememiştir.  
  
   İsrail Devletinin çocuk, kadın veya erkek ayırmadan Filistin halkına zulüm etmesi ancak 
kendilerine dönecek bir zulümdür. Koşullar ne kadar zor olsa da Filistin halkı direnişini sürdürmüştür. 
2014 yılında tekrar Filistin ve İsrail arasında çatışmalar olmuştur. Bombalanan Filistin halkı hâlâ direnişini 
sürdürmektedir. Mısır’ın Filistin’e açılan yardım tünellerini kapatmasına rağmen boynunu eğmemiştir. Bu 
köklü direnişe rağmen dünya genelinde hâla Filistin halkına yardım eli uzatan bir ülke olmamıştır. Yardım 
eli bulamayınca ellerini birbirine kenetleyen Filistin halkı haklı davasında bir gün aydınlıklara elbet 
çıkacaktır.  
     Savaşların dünya üzerindeki vahşeti artırdığı açıktır. Ayrıca insanların katledilmesi hukuk ve hak 
düzenlerini altüst etmektedir. Zulüm gören de zarar görüyor, zulmeden de zarar görüyor, çocuklar 
öldürülüyor hatta hapishanelere atılıyor. Uluslararası insan hakları ve uluslararası hukuk düzeni bu kadar 
ileri seviyedeyken bu kadar çok yıkıma neden olan savaşlar neden çıkıyor ya da bu savaşlara neden engel 
olmak için hiç adım atılmıyor?  Anlaşılması gerçekten güç ve insanların üstünde çokça düşünmesi gereken 
sorulardır.    
  
  
  
Taha Alli  
21302489 
Türkçe 101-48  "
42,"Vincent  van Gogh’u  “Yıldızlı Geceler”de Yaşatmak... 
26.09.2014 / Side İnaç 
 
Bugün aldığım bu defter, görür görmez  beni bundan 
üç yıl öncesine, 2011 yılının haziran ayına götürdü. 
İlk yurt dışı deneyimimi yaşadığım o yaz, sürprizlerle 
ve bir o kadar da tesadüflerle doluydu. Tüm bu 
deneyimlerime ev sahipliği yapan ülke ise dünyanın 
en ünlü ve en çok beğenilen sanatçılarından biri olan 
Van Gogh’un doğup büyüdüğü Hollanda’dan başka 
bir yer değil. İşte benim Vincent van Gogh ile gerçek 
anlamda tanışmam o yaz gerçekleşti.  
Doğduğu yer,  insana yaşanmışlıklarını katar; böyle 
büyütür, şekillendirir insanın hayatını. İnsan da öyle 
bir canlıdır ki; başarılarını, eserlerini, yarattığı her 
şeyini kısacası tüm kimliğini bırakır onu bugünkü 
insan yapan yere.  Vincent, belki de o uçsuz bucaksız 
lale bahçelerinde tanıştığı renklerle güneşi sarıya, 
gökyüzünü maviye boyadığı ilk resimlerini çizerken ileride “Van Gogh” imzasıyla çocukluğunu geçirdiği 
yerin gururu olacağından habersizdi. 
Hollanda’ya gittiğimde okulda öğrenilen, kitaplardan veya internetten okunanların aslında ne kadar 
eksik kaldığını fark ettim. Öğrendiğimiz her şeyin ne kadar yüzeysel olduğunu gördüm. Van Gogh’un 
doğduğu yerin Hollanda olduğunu elbet biliyordum ama ben bu gezide fark ettim ki sadece bir isim 
olarak değil; bir coğrafya olarak Hollanda, Van Gogh’a bir hayat sunmuş, onu lale bahçelerinde 
büyütmüş. Bu gibi detaylar, bana onun hayatını derinlemesine inceleme fırsatı sundu.  Hakkında 
duyduklarımdan, okuduklarımdan çok farklı bir Van Gogh’la tanıştığımda, her şeyin yerinde ve 
tamamen doğru, detaylı bir şekilde öğrenilmesi gerektiğini anladım. Doğrusunu söylemek gerekirse, 
Vincent van Gogh’un her yaşıyla, her eseriyle ve her bakış açısıyla tanıştım; en önemlisi de onu her 
açıdan anlamaya çalıştım. Amsterdam’ın merkezinde yer alan “Van Gogh Müzesi”, dikkat çeken 
mimarisiyle birlikte ünlü ressamın hiç keşfetmediğim sözleriyle, eserleriyle kısacası hayatına dair tüm 
detaylarla beni buluşturarak ilk girdiğim andan itibaren büyüledi. Müzenin bu büyülü havası koskoca 
bir günümü sıkılmadan orada geçirmem için yeterli oldu.  
 Vincent  van Gogh’u  “Yıldızlı Geceler”de Yaşatmak... 
26.09.2014 / Side İnaç 
 
 
Müzede geçirdiğim bu büyüleyici günün akşamında arkadaşlarımla birlikte film izlemeye karar verdik. 
Seçtikleri film, Woody Allen’ın yazıp yönettiği  “Paris’te Gece Yarısı” adlı filmdi. Filmin afişini görene 
kadar Paris’te geçen sıradan bir romantik komedi olduğunu düşünmüştüm. Afişi gördükten sonra, bu 
filmin sıradan bir film olamayacağını anladım. Afişteki arka plan, birkaç saat önce müzede gezerken 
Van Gogh’un en çok beğendiğim tablosu olan “Yıldızlı Geceler”di. Müzede bu tabloyu ilk 
gördüğümde, karamsar olduğum zamanları düşündüm.  İçim sıkıldığında hep gökyüzüne baktığımı ve 
yıldızların ışıltısının bana hep umut verdiğini düşündüm. İşte bu tablo, gördüğüm an içimdeki umudu 
canlandırmaya yetmişti. Sonra Van Gogh’u düşündüm, bu tabloyu nasıl bir bağlamda, nasıl bir 
psikolojiyle yaptığını merak ediyordum. Açıklamasını okuduğumda, bu manzaranın Van Gogh’un 
Paris’te kaldığı hastanede, odasından görünen manzara olduğunu öğrendim. O zaman tabloya 
baktığımda hissettiklerimin, Van Gogh’un duygularıyla benzer olduğunu anladım. İnsan bazen olduğu 
yerden, etrafındakilerden hatta kendinden bile kaçmak ister. Ben o an ilk defa, kendimden yıllar önce, 
bambaşka topraklarda yaşamış bir insanla aramdaki mesafelerin kapandığını hissettim. Aynı duyguları 
hissedebilmenin, ortak şeyler paylaşabilmenin zamanın ve mekanın ötesinde bir eylem olduğunu o 
gün anladım.  Bu afişi gördükten sonra, filmi büyük bir merakla izledim. Filmin hissettirdikleri, bir 
anlamda tablonun bende uyandırdığı duygularla benzerdi.  Evlenmek üzere olan bir çiftin Paris’e 
gitmesini ve orada başlarına gelen olayları anlatan film, izleyenleri zamanda geriye götürerek 
Hemingway, Salvador Dali gibi ünlü isimlerle tanıştırıyor. Ana karakterin sarhoş bir halde Paris’te 
kaybolması ve ünlü isimlerle birlikte zamanda yolculuğa başlaması, günümüze geçememesi bana 
tablodaki döngüyü hatırlattı, gökyüzündeki yıldızların döngüsü... Hastane odasının penceresinden 
gördüğü manzarayı yansıtan Van Gogh’un bu tablosunun, bitmek bilmeyen, geri dönüşü olmayan bir 
geceyi yansıtmak için bu filmin afişine seçilmiş olabileceğini düşündüm. Van Gogh’la geçen koca bir 
günün ardından bu filmi de izlemek, her şeyi daha da pekiştirdi. Ben artık biliyordum ki; ne zaman 
umutsuzluğa kapılsam ‘gökyüzündeki yıldızlar’, bana umut vermek için ışıldayacaklar. 
 "
43,"Evin Kutlay 
 
Bil ama Yap da  
Çok bilen çok mu yanılır yoksa eninde sonunda yanılmaktan, yanlış çıkmaktan korktuğu için 
hiç mi risk almaz? Ne hissettiğini ve nasıl hissettiğini bilen birisi nasıl olur da bir şey, gerçekten de bir 
şey her şey olabilir bu, yapmadan durabilir veya yapmadığını bilerek yaşayabilir? Ama gerçekten de 
günlük hayatımızda da bu böyle, en bilgililer sadece biliyor ve tabi ki bilme ve farkında olmak çok 
önemli erdemler fakat somut bir harekette veya var olan durumu daha iyiye götürme çabasında 
olmadıktan sonra bilmeyle cahilliğin pek bir farkı yok aslında. 
  Bence bu bilme yapma ikilemin en güzel altını çizen eser Lois Lowry’nın The Giver’ı çünkü her 
ne kadar aktarıcı, bence ona böyle seslenmek en doğrusu, anılara ve gerçek duygulara sahip olsa da 
onları sadece bir sonraki vasisi Jonas’a geçiriyor. Düşünün bazen neler olabileceğini bilmek sizin de 
cesaretinizi kırmaz mı, o başlangıç vuruşunu yapmaktan alıkoymaz mı sizi? Beni koyar, hatta bazen 
veya çoğunlukla “keşkelerimin” ana kaynağını yapmayı arzu edip de kafamdaki sorular ve zihnimden 
hesapladığım onlarca potansiyel kötü sonuçlar sebebiyle yapmadıklarım oluşturur. Bu durum bence 
sadece benim için geçerli değil, sonuçta yadsınamayacak “cahil cesareti” diye bir şey var. Peki, bu 
durum neden böyle? Bence cevap basit ama uygulayabiliyor muyum o tamamıyla ayrı bir sorunsal, 
muhtemelen hepimiz bir şeyi yapıp yapmamaya karar verirken “En kötü ne olabilir ki?” sorusunu 
kendimize  soruyoruz.  İşte  farklılıklar  burada  ortaya  çıkıyor  cesur  azınlık  genelde  bu  soruyu 
geçiştirirken sözde bilgili ve farkında çoğunluk ise başkalarının tecrübelerinden, filmlerden kısaca her 
türlü kaynaktan öğrendiği felaket senaryolarını aklına getiriyor. Ama aslında bizim özellikle şu an, ne 
yaptığını bilen cahillere ihtiyacımız var. Neden mi? Çünkü şu an öyle zorlu ve akıl almaz zamanlar 
geçiriyoruz ki en cesurlar bilgi, akıl ve sağduyu sahibi olmadan sokaklara fırlamaya dünden razı olan 
cahiller. Yalnız burada entelektüeller cahillerin pervasızlığını suçlamakla kabahatlerinden bu kadar 
kolaylıkla sıyrılamazlar çünkü bir şey yapmayıp kenardan “cıklamak” aslında en büyük suç. Bence bu 
durdum şöyle işliyor: Daha bilgisiz olanlar yani kaybedecek şeyi az olup onları riske etmeyi göze 
alanlar inandıkları şey uğruna risk almaktan çekinmiyorlar. Cıklayan bilgililer ise kendilerine çok değer 
verdikleri için böyle bir riski almaya tenezzül etmiyorlar. Ama belki de bilgili olmalarının temel nedeni 
kendilerine verdikleri değerdir.  Doğru bildiklerin uğruna savaşmayacaksan ansiklopedilerce bilgiye 
zihninde en sahipliği yapmanın anlamı nedir? Tribündeki seyirci olmanın ne gereği var, önemli olan 
sahaya çıkıp oyununu kendi bildiğin doğrularına göre oynamak bütün mesele. Tabii ki söylemek 
gerçeğe uygulamaktan çok daha kolay. O zaman bir yerden başlamak lazım, peki nerden? Bence ilk 
olarak, başkalarının tecrübelerini harfi harfiyen uygulamaktan vazgeçilmeli, yok işte “O böyle dedi 
sonra  ona  şöyle  yaptılar”  gibi  cümlelere  kulaklar  tıkanmalı,  “O  oysa  ben  de  benim  ve  benim 
doğrularım, benim bilgilerim ve benim yöntemlerim farklı, bu nedenle sonuçta farklı olacak.” cevabı 
verilmeli. Diyelim ki bir riske girdin ve doğru olduğuna inandığın şeyi yaptın ve sonuç sana önceden 
olacağını söyledikleri şekilde gerçekleşti, o zaman sen yine de kazançlısın çünkü en azından çaba 
gösterdin. Bence cahil yani bilgisiz olanla, bilgili ama yapmayan arasında pek bir fark yok çünkü 
eninde sonunda bilgili olan da “hayat cahili” oluyor.  
    Sadece bilip susmak ya da var olan durumu onaylamamak bence iki yüzlülüktür çünkü sen 
elinde  belki  de  en  değerli  araç  olan  “bilgiyi”  elinde  bulunduruyorsun  ama  sadece  onu 
bulunduruyorsun. Dünyayı daha iyi bir yer yapmak için kullanılmadıkça bilmek sadece nefes alan 
ansiklopedi olmaktır bence ve onun için zaten internet var. Bilgi paylaşıldıkça çoğalır ama en önemlisi 
harekete kazandırıldıkça yaşamın ayrılmaz bir parçası olur. Sadece “aktarmak” yetmez, risk alıp ellini 
de kirletmek lazım çünkü hiçbir sanat eseri sanatçısının elleri kirlenmeden oluşmaz.  
 "
44,"Mehmet Selim Özcan 
 
O İş Bende Olmamalı 
 
  Bugün salı ve şu an kütüphanedeyim. Her zaman olduğu gibi işlerimi son güne hatta 
son saatlere bırakmanın vermiş olduğu sıkıntı var üzerimde. Zamanımı düzgün kullanamıyor 
olabilirim. Ya da zamanımı yapmak istediğim şeylere ayırdığımdan yapmak zorunda olduğum 
yükümlülüklerime vakit kalmıyor da olabilir. İstediğim gibi yaşamaya çalışmamın beni zor 
durumda bıraktığının da farkındayım. Peki, böyle yaşamaya devam edecek miyim? 
Muhtemelen. Pişman olacak mıyım? Kesinlikle. 
 
  Zorunluluklarım yüzünden üzerimde saçma bir baskı hissediyorum. Haz etmediğim 
olaylara ayak uydurmaya çalışmaktan yoruldum. Gereksiz sorumluluklardan daraldım. En 
mutlu anlarımda gelecekte yaşayacağım olası zorlukları ve zorunlulukları düşünmekten de 
nefret ediyorum. Hayatımı kontrol eden tek etkenin benim tercihlerim olmasını istiyorum. 
İsteklerim olmuyor ve ben gitgide farklılaşıyorum. Peki, bu farklılık bana zarar veriyor mu? 
Çok. Bu gidişatı durdurabilecek miyim? Sanmıyorum. 
 
  Farklılaşmama bağlı olarak belli bir haftalık rutinim var. Kendim kurmadığım, 
yapmak istemediğim işlerimin hepsini zorla yaptığım bir rutin. Şu an o rutinin en zorlu ve 
sıkıcı günündeyim. Yazmak istemediğim bir yazıyı, yazmak istemediğim bir üslup ve konuyla 
yazıyorum. Nasıl yazmam gerektiği hakkında oturup düşünmek için vaktim vardı. Ama 
dediğim gibi, yapmak istediklerim arasında oturup düşünmek yoktu. Ne yazık ki yazdığım 
yazıda kitabın içeriğinden bahsetme zorunluluğum var. Kitap, iki apartman sitesinin 
birbirleriyle yaptığı gereksiz münakaşaları anlatan ve sırf para kazanmak için üzerinde hiç 
düşünülmeden yazılmış anlamsız bir yapıt. Kısacası okuyan her insana zaman kaybı. 
Genellikle başladığım kitapları yarıda bırakmadığımdan bu kitabı da bitirme zorunluluğu 
hissettim ve bitirdikten sonra aklımda tek düşünce vardı: Bu kitap Türkçe ödevi için uygun bir 
kitap değil. Bu düşünce biraz canımı sıktı. Gereksiz bir kitap okumuştum ve kitap, ödeve 
konu edebileceğim herhangi bir orijinallik taşımıyordu. Başka bir kitap daha okuyabilirdim. 
Hatta kitap bile değil, bir film seçip filmin içinde geçen evrensel temayı klişelerle doldurup 
anlatabilirdim. Fakat sonra kitabın başlığının garip bir şekilde ilgimi çektiğini fark ettim. O 
yüzden şu an okuduğum kitabın sadece başlığından yola çıkarak içimi dökmeye çalışıyorum. 
Biraz daha bahsedersem hissettiğim şeylerden, rahatlayacağıma inanıyorum. Rahatlık bana 
başarı sağlayacak mı? Hayır. Başarı bana rahatlık sağlayacak mı? Umarım. 
 
Rutinlerim belki değişir. Benim asıl gelecek için de hedeflerim, planlarım var. Ama 
canımı sıkan şey, bu hedef ve planlarıma ulaşmak için ilerlemem gereken yolun kendim 
tarafından çizilmemiş olması. Tabii ki kendi yolumu çizebileceğim hedefler belirlemek de 
benim elimdeydi. Yapmadım. Yapamadım daha doğrusu. Çizeceğim yolun mükemmel 
olmaması ihtimalinden korktum. Seçimlerimi yaparken kendime yeterince güvenmiyorum 
belki de. Şimdi de göze alamadığım kararların sonuçlarından yakınıyorum. Sanki 
zorunluluklarımı başkası bana dayatmış gibi. Farkındayım böyle bir dayatma olmadığının. 
Kendim seçtim onları. Bir bakıma yine kendim çizdim yolumu. Tabii çizdiğim yol başka 
insanların çizdiği yolla birleşen ufak bir patika gibiydi ve başka insanların yolları benim 
yollarım, onların istekleri benim zorunluluklarım haline geldi. Yol düzgün bir yere varacak 
gibi mi? Evet. Yoldan sapmak istiyor muyum? Hem de nasıl!  
 
    
 
Başka bir yola sapmak da riskli aslında. Çünkü genel olarak hazır olmadığım 
değişikliklerin bana duygusal ve fiziksel acı verdiğini düşünüyorum. Bu yüzden en ufak 
sürprizlerden bile, iyi kötü fark etmez, hoşlanmam. Yapmak istemediğim bir iş bile olsa, 
önceden durumdan haberdar olup kendimi hazırlamak isterim. Büyük ihtimalle bu isteğim 
hayatta gerçekleşmeyen isteklerimden en büyük ve en acı olanı. Çünkü kontrolümde olmayan 
çok şey yaşadım ve gerçekleşmesine mani olamadığım bu olaylar beni çok yıprattı. 
Yıprandığımı belli ediyor muyum? Asla. Yıprandığımı anlayan var mı? Bilmiyorum.            
     
Bir zorunlu olarak yaptığım işi daha bitirmek üzereyim. Yazının ilk hali böyle değildi 
tabii. Bazı kısımları değiştirmek zorundaydım çünkü kendimi anlatırken aşırıya kaçıp, 
yazdığım yazının belirli kriterlere göre değerlendirileceğini unutmuşum. Yine de keyif 
almadım desem yalan olur. Yazarken kendimle alakalı çok şey öğrendim. Şimdi önemli olan, 
öğrendiğim bilgiler ışığında nasıl bir hayat sürdüreceğim.  İstemediğim işlerin beni 
değiştirmesine izin verecek miyim? Zorunluluklarımdan kaçmak istemeyi sürdürecek miyim? 
Tercihlerimin getirdiği sonuçlardan yakınmayı bırakıp, daha düzgün tercihler yapmaya 
uğraşacak mıyım? Sürekli başıma gelen sürprizlere alışmaya çalışacak mıyım? Bu soruların 
cevabını dürüstçe verebilecek miyim?        
 